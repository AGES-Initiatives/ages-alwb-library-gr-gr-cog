A_Resource_Whose_Name = sy.m12.d06_gr_GR_cog

syMA.commemoration01.text = "Τῇ Ϛʹ τοῦ αὐτοῦ μηνὸς μνήμη τοῦ ἐν ἁγίοις Πατρὸς ἡμῶν Νικολάου, Ἀρχιεπισκόπου Μύρων τῆς Λυκίας, τοῦ Θαυματουργοῦ."
syMA.commemoration01.couplet1.title = titles_gr_GR_cog.ti.Verses
syMA.commemoration01.couplet1.verse1 = "Ὁ Νικόλαος, πρέσβυς ὢν ἐν γῇ μέγας,"
syMA.commemoration01.couplet1.verse2 = "Καὶ γῆς ἀποστάς, εἰς τὸ πρεσβεύειν ζέει."
syMA.commemoration01.single1 = "Ἕκτῃ Νικόλεώ γε φάνη βιότοι τελευτή."
syMA.commemoration01.narration.p01 = "Οὗτος ὑπῆρχεν ἐν τοῖς χρόνοις Διοκλητιανοῦ καὶ Μαξιµιανοῦ τῶν τυράννων, πρότερον τῇ µοναδικῇ πολιτείᾳ διαπρέψας· εἶτα, διʼ ὑπερβάλλουσαν ἀρετήν, τὴν Ἀρχιερωσύνην ἐδέξατο. Ἐπεὶ δὲ τὰ χριστιανῶν ἦν πρεσβεύων καὶ τὴν εὐσέβειαν κηρύττων ἐλευθέρᾳ φωνῇ, συλλαµβάνεται ὑπὸ τῶν τὰ πρῶτα φερόντων τῆς Πόλεως, καὶ πληγαῖς καὶ στρεβλώσεσι παρʼ αὐτῶν ὑποβληθείς, τῇ εἱρκτῇ ἐναποῤῥίπτεται µετὰ καὶ ἄλλων χριστιανῶν. Τοῦ δὲ µεγάλου καὶ εὐσεβοῦς Κωνσταντίνου τὴν Βασιλείαν τῶν Ῥωµαίων ψήφῳ Θεοῦ ὑποζωσαµένου, ἀφίενται οἱ κατάκλειστοι τῶν δεσµῶν· µεθʼ ὧν καὶ ὁ µέγας Νικόλαος ἀφεθείς, τὰ Μύρα κατέλαβεν. Οὐ πολὺ τὸ ἐν µέσῳ, καὶ ἡ ἐν Νικαίᾳ πρώτη Σύνοδος συναθροίζεται ὑπὸ τοῦ Μεγάλου Κωνσταντίνου, ἧς µέλος καὶ ὁ θαυµαστὸς Νικόλαος γίνεται."
syMA.commemoration01.narration.p02 = "Οὗτος πολλὰ µὲν καὶ ἄλλα ἐποίησε θαύµατα, ὡς ἡ κατʼ αὐτὸν ἱστορία δηλοῖ· διέσωσε δὲ καὶ συκοφαντηθέντας ἄνδρας τρεῖς, ἀδίκως µέλλοντας θνῄσκειν. Ὡς γὰρ τὸν καιρόν, καθʼ ὃν ἔµελλον οὗτοι ἀποτέµνεσθαι, ἐν φυλακῇ ὄντες, ἔµαθον, τὸν Ἅγιον εἰς βοήθειαν ἐπεκαλέσαντο, ὑποµνήσαντες αὐτῷ καὶ ὧν ἐποίησεν ἄλλων εὐεργεσιῶν, καὶ ὅπως τρεῖς ἄνδρας ἐν τῇ Λυκίᾳ ἀναιρεῖσθαι µέλλοντας διεσώσατο. Τοιγαροῦν ὁ ταχὺς εἰς βοήθειαν καὶ θερµὸς εἰς ἀντίληψιν, ὁ ἅγιος, φηµί, Νικόλαος, ὀπτάνεται ὄναρ τῷ βασιλεῖ καὶ τῷ ἐπάρχῳ· καὶ τὸν µὲν ἐπιτιµᾷ διὰ τὴν πρὸς τὸν βασιλέα εἰς τοὺς ἄνδρας διαβολήν· τὸν δὲ βασιλέα ἀναδιδάσκει, καὶ ὑποµιµνήσκει, ὡς ἀνεύθυνοί εἰσι, καὶ διὰ φθόνον τῷ τῆς καθοσιώσεως ἐγκλήµατι ὑπεβλήθησαν· ὅθεν αὐτοὺς λυτροῦται τῆς ἐπικειµένης ἀνάγκης. Πρὸς τούτοις δὲ καὶ ἕτερα πλεῖστα τεράστια ἐκτελέσας, καὶ ἱερῶς τὸν ὀρθόδοξον ποιµάνας λαόν, καὶ εἰς βαθὺ γῆρας ἐληλακώς, πρὸς Κύριον ἐξεδήµησεν· οὐδὲ µετὰ τὸ τέλος τοῦ ποιµνίου ἐπιλαθόµενος, ἀλλὰ καθʼ ἑκάστην, ὡς εἰπεῖν, ἡµέραν τὰς εὐεργεσίας αὐτοῦ τοῖς δεοµένοις ἐπιδαψιλευόµενος καὶ κινδύνων παντοίων καὶ περιστάσεων ῥυόµενος."
syMA.commemoration01.narration.p03 = "Καὶ νῦν δέ, ὡς τότε, ὁ αὐτὸς Θεὸς διʼ αὐτοῦ πλεῖστα θαύµατα ἐνεργεῖ· καὶ οἱ ἐκ πίστεως ἀδιστάκτως ἀξαιτούµενοι, οὐκ ὀλίγα ταῦτα, ἀλλὰ καὶ µείζονα, καὶ οὕτως ἔχοντα θαυµατουργήµατα λαµβάνουσιν· ὥσπερ καὶ νῦν τοιοῦτόν τι γέγονε παρὰ τοῦ τρισµάκαρος Πατρὸς ἡµῶν Νικολάου."
syMA.commemoration01.narration.p04 = "Ἀνὴρ γάρ τις εὐλαβὴς ἦν ἐν τῷ Βυζαντίῳ ἐν Χριστῷ πιστός, καὶ τὸν ὅσιον Πατέρα ἡµῶν Νικόλαον ὑπερβαλλόντως φιλῶν καὶ φιλούµενος ὑπʼ αὐτοῦ. Οὗτός ποτε πρὸς ἑτέραν χώραν διὰ πλοὸς ἀφικέσθαι βουλόµενος, δουλείας αὐτὸν ἀναγκαίας κατεπειγούσης, ἀπελθὼν ἐν τῷ Ναῷ τοῦ Ἁγίου, προσηύξατο κατὰ τὸ εἰωθὸς αὐτῷ· καὶ τοὺς οἰκείους προσγενεῖς τε καὶ φίλους ἀσπασάµενος, ἐπέβη τῷ πλοίῳ. Περὶ δὲ ὥραν ἐνάτην τῆς νυκτὸς ἀνέστησαν µεταβαλεῖν τὰ ἱστία, ἑτέρου ἀνέµου πνεύσαντος· συνανέστη δὲ καὶ ὁ εὐλαβέστατος οὗτος ἀνὴρ πρὸς χρείαν ὕδατος. Ἀσχολουµένων δὲ πάντων πρὸς τὴν τῶν ἱστίων µεταβολήν, συµποδισθείς, οἷα φιλεῖ συµβαίνειν, ἀπεῤῥίφη εἰς τὸ πέλαγος κατὰ τὸ µέσον τῆς θαλάσσης. Κἀκεῖνοι µέν, σκοτίας οὔσης καὶ τοῦ πνεύµατος σφοδροτέρως ἐπὶ τὰ πρόσω βιάζοντος, µὴ δυνάµενοί τι διαπράξασθαι, τὸν τοῦ ἀνδρὸς ἀπωδύροντο πικρότατον θάνατον. Ὁ δέ γε, µεθʼ ὧν ἐνεδέδυτο ἀποῤῥιφεὶς τῇ θαλάσσῃ καὶ γενοµένων τούτων πληρεστάτων τοῖς ὕδασιν, εἰς τὸν πυθµένα τοῦ πελάγους καταποντισθείς, Ἅγιε Νικόλαε, βοήθει µοι, εἶπεν. Ἐπὶ πολὺ δὲ τὴν φωνὴν ἀνακράζοντος, ὢ τοῦ θαύµατος! ὡς ἀκατανόητα τὰ θαυµάσιά σου, Κύριε! εὑρέθη µέσον τοῦ οἴκου αὑτοῦ, δοκῶν ἐν τῷ βυθῷ ἑστάναι. Οἱ δὲ γειτονοῦντες, τῶν φωνῶν ὡς ᾔσθοντο, ἀνέστησαν· ὡσαύτως καὶ οἱ ἐν τῷ οἴκῳ αὐτοῦ φῶτα ἀνάψαντες, συνελθόντες καὶ οἱ ἔξωθεν γειτονοῦντες, εἶδον αὐτὸν µέσον τῆς οἰκίας ἑστῶτα καὶ κράζοντα· καὶ τοὺς χιτῶνας, οὓς ἐνεδέδυτο ἐν τῇ θαλάσσῃ, θαλάσσιον καταῤῥέοντας ὕδωρ· καὶ ἐνεοὶ γεγονότες, ἐξέστησάν τε καὶ ἔφριξαν."
syMA.commemoration01.narration.p05 = "Ὁ δέ· Ὦ ἀδελφοί, τί ἐστι τὸ ὁρώµενον; ἐγὼ γὰρ οἶδα ἀκριβῶς, ὅτι πάντας ὑµᾶς ὀψέ, ἐνάτῃ ὥρᾳ ἀσπασάµενος, τῷ πλοίῳ ἐµβὰς ἀπέπλευσα· καὶ αἰσίου ἀνέµου πνεύσαντος, ἐφʼ ἱκανὸν τὸν πλοῦν διηνύσαµεν. Περὶ δὲ δευτέραν φυλακὴν τῆς νυκτός, ἢ καὶ τρίτην, ἐν τῷ πλοίῳ σταθεὶς διὰ τὸ λαβεῖν ὕδωρ, συµποδισθεὶς ὑπὸ τῶν ναυτῶν, ἐν τῇ θαλάσσῃ ἀπεῤῥίφην, καὶ εἰς βοήθειαν τὸν ἅγιον Νικόλαον ἐπεκαλούµην· ποῦ δὲ νῦν εἰµὶ ἀγνοῶ· ὑµεῖς εἴπατέ µοι, ὅτι ἐξεστηκώς εἰµι καὶ ἄλλος ἐξ ἄλλου γέγονα."
syMA.commemoration01.narration.p06 = "Οἱ δέ, τῶν εἰρηµένων νουνεχῶς ἀκροασάµενοι, τό τε θαλάσσιον ὕδωρ καταῤῥέον ἐκ τῶν χιτώνων ὁρῶντες, ἐξεπλάγησαν, ἐννοοῦντες τὸ παράδοξον τοῦ θαύµατος. Καὶ σὺν αὐτῷ χαίροντες ὁµοῦ καὶ δακρύοντες, ἐπὶ πολὺ τό, Κύριε ἐλέησον, ἔκραζον. Εἶθʼ οὕτως ἀποδυσάµενος καὶ ἕτερα ἀµφιασάµενος, τὸν Ναὸν τοῦ Ἁγίου Νικολάου κατέλαβε καὶ τὸ λοιπὸν τῆς νυκτὸς ἐκεῖσε διεβίβασε, προσπίπτων µετὰ δακρύων, ἐκλιπαρῶν, ἀντιβολῶν, καὶ τὴν εὐχαριστίαν µετʼ ἐκπλήξεως ἀπεδίδου. Ὄρθρου δὲ ἤδη φθάσαντος καὶ τοῦ συνήθους λαοῦ συναθροισθέντος, τὸ θαῦµα πᾶσι κατάδηλον γέγονεν. Ὡς οὖν ἅπαντες τῶν ἡδυπνόων ἐκείνων ἀρωµάτων ἐνεπλήσθησαν, τῶν εἰς εὐχαριστίαν τοῦ ἁγίου Νικολάου παρὰ τοῦ ἀνδρὸς προσαχθέντων, ὁλόφωτον δὲ καὶ τὴν Ἐκκλησίαν ἑωρακότες, ἐπυνθάνοντο, τίς ἡ αἰτία τοῦ δράµατος. Καὶ µαθόντες ἐξέστησαν, τὸν Θεὸν δοξάζοντες καὶ τὸν Ἅγιον εὐφηµοῦντες."
syMA.commemoration01.narration.p07 = "Τὸ ἐξαίσιον τοίνυν τοῦτο καὶ ὑπερφυὲς ὄντως µεγαλεῖον, εἰς πᾶσαν τὴν Κωνσταντίνου Μεγαλόπολιν διαδραµόν, εἰς ὦτά τε τοῦ κρατοῦντος τότε βασιλέως φθάσαν καὶ τοῦ τὴν Μεγάλην τότε Ἐκκλησίαν τοῦ Θεοῦ τῷ ἀρχιερατικῷ θρόνῳ κοσµοῦντος, ἐπὶ συνεδρίου ἀνέπεισε τὸν ἄνδρα καλέσασθαι. Παραστάντος οὖν τούτου καὶ ἐπὶ παῤῥησίᾳ πολλῶν συνελθόντων διηγησαµένου, ὅπως καὶ τίνα τρόπον αὐτῷ τὸ ἐξαίσιον καὶ ὄντως ἀκατανόητον τοῦτο τερατούργηµα γέγονεν, ἅπαντες ἐξεβόησαν· Μέγας εἶ, Κύριε, καὶ θαυµαστὰ τὰ ἔργα σου, καὶ οὐδεὶς λόγος ἐξαρκέσει πρὸς ὕµνον τῶν θαυµασίων σου! Λιτὴν δὲ καὶ ἀγρυπνίαν διαλαλήσαντες, καὶ πανδηµεὶ συναθροισθέντες, εἰς τὸν Ναὸν τοῦ Ἁγίου ἀπῄεσαν, δοξάζοντες καὶ εὐλογοῦντες τὸν Θεόν, καὶ τῷ πιστῷ αὐτοῦ θεράποντι τὴν εὐχαριστίαν ἀπονέµοντες."
syMA.commemoration01.narration.p08 = "Βίος τοῦ ὁσίου Πατρὀς ἡμῶν Νικολάου, Ἐπισκόπου Μύρων τῆς Λυκίας"
syMA.commemoration01.narration.p09 = "Σοφόν τι χρῆµα ζωγράφων χείρ, καὶ δεινὴ µὲν µιµήσασθαι τὴν ἀλήθειαν, δεινὴ δὲ τῶν πραγµάτων ἐναργῆ παραστῆσαι τὰ σύµβολα. Σοφώτερον δὲ ἄρα λόγος, καὶ πολλῷ γραφικῆς ἐναργέστερον δεῖξαί σε ὃ βούλεται καὶ ὑπʼ ὀφθαλµοὺς προθεῖναι τὸ πρᾶγµα, ὅσῳ καὶ πλέον διερεθίζειν οἶδε πρὸς µίµησιν καὶ ζήλου τι κέντρον ταῖς ψυχαῖς ἐνιέναι καὶ πρὸς τὰ ἴσα διανιστᾶν. Αὐτίκα γοῦν ὁ τὸν κατὰ Θεὸν πολιτευσάµενος βίον, τῷ λόγῳ διατυπούµενος, πολλοὺς ἂν ἐφελκύσηται καὶ παρακαλέσῃ πρὸς ἀρετὴν καὶ ὅλως πρὸς τὸν ὅµοιον διαθερµανεῖ ζῆλον, ὥσπερ δὴ καὶ ὁ τοῦ θείου Πατρὸς Νικολάου, καὶ τούτῳ γε µᾶλλον εἴπερ τινός, ὅσῳ καὶ ἀκοὴν πλέον ἡδύνει καὶ ψυχὴν εὐφραίνει καὶ πρὸς τὴν τῶν καλῶν ἐργασίαν διανιστᾷ. Τὰ τούτου τοίνυν καὶ διηγητέον ἡµῖν καὶ περιληπτέον τῷ λόγῳ εἰς δύναµιν, καὶ πάλαι µὲν ὄντα γνώριµα τοῖς πολλοῖς καὶ οὐδεµιᾶς δεόµενα ἱστορίας· πλὴν ἀλλʼ ὅσον ἀναλαβεῖν αὐτὰ καὶ εἰς µνήµην εἰσενεγκεῖν καὶ τὰς τῶν φιλαρέτων ἡδῦναι ψυχάς."
syMA.commemoration01.narration.p10 = "Τῷ µεγάλῳ τοιγαροῦν καὶ θαυµασίῳ τούτῳ Πατρί, Πάταρα µὲν ἡ πατρίς, πόλις Λυκίας καὶ τῶν ἐπιφανῶν πρότερον. Πατέρες δέ, τὰ µὲν εἰς γένος, τῶν εὖ γεγονότων· οὐσίαν δὲ αὐτάρκη, καὶ ὅση µὴ περιττή, κεκτηµένοι, ἄγευστοι κοσµικῆς δόξης καὶ φαντασίας γενόµενοι καὶ τῷ παιδὶ καλὸς τύπος πρὸς ἀκτησίαν ἐσόµενοι, περὶ µόνον σχολάζοντες τὸ ἀγαθὸν καὶ τοῦτο ἐκ παντὸς τρόπου µεταδιώκοντες. Οὗτοι παρὰ τὰς διεξόδους τῶν ὑδάτων τῆς εὐσεβείας πεφυτευµένοι, ὁµοῦ τε καρπὸν ἐν καιρῷ διδοῦσι τὸν θεῖον Νικόλαον, καὶ ὁµοῦ πεδεῖται τὰς ὠδῖνας ἡ µήτηρ, ἄγονος ἐξ ἐκείνου καὶ ἄτεκνος τὸ λοιπὸν µείνασα, οἱονεὶ τῆς φύσεως διοµολογούσης, τὸ µὴ δύνασθαι τοιοῦτον ἄλλον προσενεγκεῖν. Ἀλλὰ τοῦτον δὴ πρῶτον ἅµα καὶ τελευταῖον ἡ µήτηρ τὸν εὐγενῆ κλάδον εἰς φῶς ἀγαγοῦσα, πολυειδῆ ὅµως µετὰ τοῦ συζύγου τῷ πνεύµατι δέδωκε τὸν καρπόν, τὸν τῶν ἀρετῶν σωρόν, τὴν τῶν ἀγαθῶν θάλασσαν, τὴν καλὴν ὄντως εὐπαιδείαν πλουτήσαντες, τὸν θαυµαστὸν τοῦτον, φηµί, Νικόλαον. Ἐκ τοιούτων δὲ γεννηθείς, δεῖγµα τῆς πρὸς τὸν Βαπτιστὴν οἰκειότητος, τὴν τῆς γεννησαµένης παρῆψε στείρωσιν· ὅτι ὁ µέν, διαλύει µητρὸς ὠδῖνας τεχθείς, οὗτος δέ, κλείει τὸ ἔµπαλιν. Ἐπειδὴ δὲ καὶ θηλάζειν αὐτὸν κατὰ βρέφος ἐχρῆν, καὶ τῷ µητρῴῳ παρακεῖσθαι µαζῷ, ἐπισηµαίνεται κἀνταῦθα Θεός, ὁποῖός τις ἔσται Νικόλαος, ἤδη φρονοῦσαν ἡλικίαν ἀπολαµβάνων. Ὅλης µὲν γὰρ ἑβδοµάδος, ὅσα καὶ βρέφος τῇ θηλῇ ἐχρῆτο· ἐπειδὴ δὲ ἡ Τετρὰς τῶν ἡµερῶν καὶ ἡ Παρασκευὴ καταλάβοι, ἅπαξ ἐν ἑκατέρᾳ τούτων γάλακτος µετελάµβανε· καὶ ταῦτα, µετὰ τὸν τῆς ἑσπέρας καιρόν, ὑπὸ κανόνι τελείῳ καὶ πρὸ τῆς παιδικῆς τιθηνούµενος ἡλικίας, τὸ πρὸς ἐγκράτειαν οἰκείως ἔχειν ὑποφαίνων ἐκ προοιµίων."
syMA.commemoration01.narration.p11 = "Οὕτω τοιγαροῦν ἀναγόµενος, καὶ τὰ χρηστὰ τῶν ἠθῶν, τὰ µὲν ἐξ αὐτῶν ἐκείνων τῶν πατέρων ἀποµαττόµενος, τὰ δὲ φύων καὶ γεωργῶν αὐτὸς οἴκοθεν, ὥς περ τις ἀγαθὴ γῆ καὶ γενναία, ἡλικίας τε ἤδη ἥπτετο καὶ γραµµατιστῇ παρεδίδοτο. Ὁ δέ, µεγέθει φύσεως καὶ διανοίας ὀξύτητι, πλεῖστα τῶν µαθηµάτων ἐν βραχεῖ καρπωσάµενος, τὸ µὲν πολιτικὸν τοῦτο καὶ ἀγοραῖον διέπτυσεν· ἑταιρείας δὲ ἀτάκτους καὶ ὁµιλίας ἐκκλίνας καὶ γυναιξὶ συλλαλεῖν ἢ καὶ διδόναι ὀφθαλµὸν ὅλως ἀπαγορεύσας, ἀληθοῦς ἐπεµέλετο σωφροσύνης· καὶ ταῖς ἔξω διατριβαῖς χαίρειν εἰπών, τοῖς θείοις ἦν ὅλως οἴκοις σχολάζων, οἶκον αὐτὸς ἑαυτὸν ἄξιον τοῦ Δεσπότου κατασκευάζων, καὶ παραῤῥιπτεῖσθαι µᾶλλλον ἐν αὐτοῖς, κατὰ τὸν θεῖον Δαυΐδ, αἱρούµενος. Ἐπειδὴ δὲ πρός τε τὴν τῶν θείων Γραφῶν γνῶσιν καὶ τῶν περὶ Θεοῦ δογµάτων ἱκανῶς ἐξεπεπόνητο, µυρίαις τε ἐκεκόσµητο χάρισι, καὶ τὴν προσήκουσαν τοῖς Ἱερεῦσιν ἀκρίβειαν ἀτεχνῶς ἔσῳζεν, (ἀλλά γε καὶ τὸ ἦθος αὐτῷ καὶ πρὸ τῆς πολιᾶς στάσιµόν τε καὶ πρεσβυτικὸν ἦν·) πρεσβύτερον αὐτὸν ἠξίουν ψηφίζεσθαι. Προτροπῇ τοίνυν τοῦ πρὸς πατρὸς αὐτοῦ θείου, ὑπὸ τοῦ τηνικαῦτα τῆς Μυρέων Προέδρου χειροτονεῖται Πρεσβύτερος· καὶ τῷ δεδωκότι Θεῷ ἀντιδίδοται, ὁ πρότερον ὄντως εὐχῆς τοῖς γεγεννηκόσιν αὐτὸν γενόµενος."
syMA.commemoration01.narration.p12 = "Ὁ µέντοι Ἀρχιερεὺς τῆς Μυρέων οὗτος, θείου Πνεύµατος εὐµοιρεῖν ἠξιωµένος, τὴν τοῦ Νέου ψυχὴν κατὰ νόµον ἀρετῆς βλέπων, καὶ περὶ τῆς µελλούσης αὐτῷ πλεονάσαι χάριτος προεφήτευσεν οὕτως εἰπών· Ὡς ἔσται µὲν λυπουµένων εὐµενὲς παραµύθιον, ποιµανεῖ δὲ ψυχὰς καλῶς καὶ πεπλανηµένους πρὸς νοµὰς τῆς εὐσεβείας ἀνακαλέσεται καὶ σωτὴρ τοῖς ἐν κινδύνοις ἀναφανεῖται. Ἅπερ, εἰ τῷ χρόνῳ ὕστερον καὶ εἰς ἔργον ἐξέβη, τὰ ἑξῆς τοῦ λόγου δηλώσει."
syMA.commemoration01.narration.p13 = "Εἰ δὲ χρὴ λέγειν, ὁπόση µετὰ τὴν χειροτονίαν αὐτῷ πρὸς ἀρετῶν ἐργασίαν ἐπίδοσις γέγονεν, ἀγρυπνίαις τε καὶ νηστείαις καὶ προσευχαῖς οἵαις ἑαυτὸν ἐδεδώκει, ἐξ ὧν τὴν τῶν Ἀσωµάτων διαγωγὴν ἐν σώµατι θνητῷ κατορθῶσαι ἐφιλονείκει καὶ διὰ τοῦτο καὶ µεγάλα περὶ αὐτοῦ τοῖς πολλοῖς ἐδίδου φαντάζεσθαι."
syMA.commemoration01.narration.p14 = "Ὡς δὲ καὶ ὁ προµνηµονευθεὶς θεῖος αὐτοῦ (Νικόλαος δὲ καὶ αὐτὸς ὠνοµάζετο) εἰς τοῦτο ἀρετῆς ἥκοντα τὸν νεανίσκον ἑώρα, καὶ τηλικαύτης ἀξιωθέντα τῆς χάριτος, τήν τε τοῦ θείου Ναοῦ πρόνοιαν (ὃν πρότερον ἐπʼ ὀνόµατι τῆς ἁγίας Σιὼν ἐκεῖνος ἐδείµατο καὶ εἰς Μοναστήριον συνεστήσατο·) αὐτῷ ἐγχειρίζει καὶ συνεργοὺς τῷ νέῳ τοῦ πράγµατος, ὅσους καὶ τῆς ἀρετῆς αὐτῷ κοινωνοὺς ἔδει, ποιεῖται· ὥς τε καὶ συνδιαφέρειν αὐτῷ τὰς ἐκκλησιαστικὰς φροντίδας καὶ τῶν ἱερῶν ἐπιµελέστατα προνοεῖν. Καὶ µὲν δήποτε καὶ τοῦ θαυµαστοῦ τούτου Νικολάου ἐν Παλαιστίνῃ ἀπάραντος, ἐφʼ ᾧ τὸν ζωοποιὸν τοῦ Χριστοῦ Τάφον, τὸ σωτήριόν τε τοῦ Σταυροῦ Ξύλον ἐν αὐτῇ προσκυνήσειεν, οὗτοι τὸν ἐκείνου τόπον ἐπλήρουν καὶ τὰ τοῦ Ναοῦ καὶ τὰ τῆς οἰκονοµίας οὕτως ἐνήργουν, ὥς περ ἂν εἰ παρὼν ἐκεῖνος ἐτύγχανεν· ἀλλὰ ταῦτα µὲν ὕστερον."
syMA.commemoration01.narration.p15 = "Ἄρτι δέ, τῶν πατέρων αὐτοῦ τὸν βίον ἀπολιπόντων, κληρονόµος τῆς οὐσίας καταλειφθείς, καὶ ὅσα εἰκὸς υἱὸν φιλοπάτορα, ἐπὶ πατέρων ἀποδηµίᾳ φιλοστόργων ἐνδείξασθαι διατελέσας, οὐ πρὸς τὸν πλοῦτον εὐθὺς εἶδεν, οὐδʼ ὅπως ἂν εὐθὺς εἶδεν, οὐδʼ ὅπως ἂν αὐξηθείη ὁ κλῆρος αὐτῷ καὶ διαµείνοι, φροντίδα κἂν µικρὰν γοῦν ἔθετο· πάλαι γὰρ κοσµικαῖς ἁπάσαις ἀποταξάµενος εὐπαθείαις, ἀληθῆ ἔσπευδε δεῖξαι διὰ τῆς µετὰ ταῦτα διαγωγῆς τὰ τοῦ βίου προοίµια, σύµφωνόν τε τῇ ἀρχῇ ἅπαν τὸ ἑξῆς ἐπιθῆναι. Διὰ ταῦτα καὶ Θεῷ πάντα τὰ καθʼ ἑαυτὸν ἐπιτρέπων, Γνώρισόν µοι, Κύριε, ἔλεγεν, ὁδὸν ἐν ᾗ πορεύσοµαι, ὅτι πρὸς σὲ ἦρα τὴν ψυχήν µου· καὶ δίδαξόν µε τοῦ ποιεῖν τὸ θέληµά σου, ὅτι σὺ εἶ ὁ Θεός µου· ὅτι ἐπὶ σὲ ἐπεῤῥίφην ἐκ µήτρας· ἀπὸ γαστρὸς µητρός µου, Θεός µου εἶ σύ. Ἤκουε δὲ καὶ τοῦ θείου Δαυῒδ λέγοντος οὑτωσί· Πλοῦτος ἐὰν ῥέῃ, µὴ προστίθεσθε καρδίαν. Πρὸς δέ, καὶ τοῦ σοφοῦ Σολοµῶντος· Ἐλεηµοσύναι καὶ πίστεις µὴ ἐκλιπέτωσάν σε. Οὐκοῦν οὐδὲ ἀπέσχετο εὖ ποιεῖν, ἀλλὰ χεὶρ ἦν ἄνετος πρὸς τοὺς δεοµένους, καὶ ποταµὸς πολλῷ ῥέων καὶ ἡσύχῳ ῥεύµατι."
syMA.commemoration01.narration.p16 = "Ἀλλὰ γὰρ ἄξιον ἤδη καὶ τῶν κατὰ µέρος ἐπιµνησθῆναι, ἵνʼ ὁ πλοῦτος αὐτοῦ τῆς χρηστότητος ἀκριβέστερον γνωσθῇ."
syMA.commemoration01.narration.p17 = "Ἀνήρ τις ἄδοξος ἐξ ἐνδόξου καὶ πένης ἐκ πλουσίου γενόµενος, ἐπειδὴ τοῖς ὅλοις διηπορεῖτο, καὶ αὐτῶν ἤδη τῶν ἀναγκαίων ἐπιλειπόντων αὐτῷ φεῦ, µέχρι καὶ τίνων ἡ ἔνδεια προχωρεῖν οἶδε! γνώµην ἔσχε τὰς θυγατέρας, (τρεῖς δὲ ἦσαν αὐτῷ, διαφερόντως ἀγαθαὶ τὴν µορφήν·) µισθοῦ πρὸς ἀκολασίαν ἐκδιδόναι τοῖς βουλοµένοις καὶ τὸ ἐντεῦθεν αὐταῖς ποριζόµενον, ἑαυτοῦ τε καὶ τῶν παίδων ποιεῖσθαι τροφήν· τὸ γὰρ ἀνδράσιν αὐτὰς συναρµόσαι ἀδυνάτως εἶχεν, ἅτε διὰ τὸ πολὺ τῆς πενίας ὑπὸ πάντων εὐθὺς ἀπαξιουµένας. Ὁ µὲν οὖν, ἐν τούτοις ὤν, καὶ τὴν πονηρὰν ταύτην ἐπίνοιαν ἐµελέτα καὶ ἔργου ἤδη ἐλεεινῶς ἥπτετο."
syMA.commemoration01.narration.p18 = "Ἀλλὰ σύ, Κύριε, ὁ φύσει τε ἀγαθός, καὶ ἀγαθοῦ παντὸς αἴτιος, καὶ ἡµετέραις ἀνάγκαις φιλανθρώπως ἐπικαµπτόµενος, εἰς ὦτα πεσεῖν τὸ γινόµενον παρασκευάζεις τῷ Νικολάῳ, καὶ Ἄγγελον αὐτὸν ἀγαθὸν τῷ ἤδη κατὰ ψυχὴν κινδυνεύοντι καὶ βοηθὸν ἕτοιµον ἐπιπέµπεις, ὁµοῦ τε τὴν πενίαν αὐτῷ παραµυθούµενον καὶ πενίας χαλεπωτέρου πράγµατος ἀπολύοντα. Καὶ ὅρα µοι τοῦ Ἁγίου τὸ µετὰ συνέσεως συµπαθές· οὐ γὰρ ὑπέµεινε τῷ ἀνδρὶ προσελθεῖν, καὶ περὶ τούτου βραχύ τι διαλεχθῆναι, οὐδὲ τὴν εὐεργέτιν αὐτῷ ἐµφανίσαι χεῖρα, ἃ σύνηθες ποιεῖν τοῖς µικροψύχοις τὸν ἔλεον· ᾔδει γὰρ ὅτι φορτικὰ ταῦτα τοῖς ἐκ πλούτου καὶ δόξης εἰς ἀπορίαν καταπεσοῦσιν, ἐντρέποντά τε τὰς ἐκείνων ψυχὰς καὶ εἰς µνήµην προτέρας εὐηµερίας ἐµβάλλοντα. Ἀλλʼ ὥς περ ὑπερβαλέσθαι φιλονεικῶν καὶ τὴν εὐαγγελικὴν δήπου παραγγελίαν, τὸ µὴ πιστευθῆναι τῇ ἀριστερᾷ τὸ γινόµενον, οὐδὲ αὐτὸν ἠθέλησε τὸν εὐεργετούµενον µάρτυρα τοῦ πραττοµένου παραλαβεῖν. Οὕτω µακρὰν ἀπεῖχε τοῦ τὴν παρὰ ἀνθρώπων δόξαν ἐπιζητεῖν, ἐπεὶ καὶ µᾶλλον αὐτὸς ἀγαθότητι ποιῶν, ἢ ἕτεροι πονηρὰ δρῶντες, τὸ λανθάνειν ἐσπούδαζεν. Ἀµέλει καὶ ἁδρὸν ἀπόδεσµον χρυσίου λαβών, ἀωρὶ τῶν νυκτῶν, παρὰ τὴν οἰκίαν τοῦ ἀνδρὸς ἥκει· καὶ τοῦτον διά τινος θυρίδος ἀκοντίσας, αὐτὸς εὐθέως οἴκαδε ἐπανῄει, ὥσπερ αἰσχυνόµενος ὀφθῆναι διδούς."
syMA.commemoration01.narration.p19 = "Ἕωθεν οὖν ὁ ἀνὴρ ἀναστὰς καὶ τὸν χρυσὸν εὑρών, ἔπειτα τὸν δεσµὸν λύσας, κατεπλάγη, καὶ ἑαυτὸν ἐξηπατῆσθαι ᾤετο, δεδιώς, µὴ οὐχὶ χρυσὸς ᾖ τὸ ὁρώµενον. Πόθεν γὰρ ἂν καὶ ὑπέλαβέ τι τοιοῦτον, τὸ µηδὲ θελῆσαι τὸν εὐεργετηκότα συνίστορα τὸν εὖ παθόντα τῆς εὐεργεσίας λαβεῖν; Ὅθεν καὶ ἄκροις ἐπιτρίβων αὐτὸ δακτύλοις καὶ περιεργότερον ἐνορῶν, ἐπεὶ ἔγνω χρυσὸν ἀληθῶς εἶναι, ἥδετο, ἐθαύµαζεν, ἠπορεῖτο, θερµὸν ὑφʼ ἡδονῆς ἀπέσταζε δάκρυον. Ὡς δὲ πολλὰ στρέφων καθʼ ἑαυτόν, οὐδένα εἶχε τῶν γινωσκοµένων, ᾧ ἐπιγράψῃ τὸ γεγονός, ἐπὶ τὸν Θεὸν ἀνέφερε τοῦτο, καὶ δάκρυσιν εὐχαριστιῶν οὐκ ἀνῄει. Ἀµέλει καὶ τοῦ πρὸς Θεὸν ἁµαρτήµατος τὴν αἰτίαν ἤρξατο πρὸ τῶν ἄλλων λύειν, καὶ µίαν τῶν θυγατέρων, τὴν πρώτην, εὐθὺς ἀνδρὶ προσαρµόζει, τὸ δοθὲν χρυσίον ἀρκούντως εἰς προῖκα ταύτῃ καταβαλών. Ὅπερ ἐπεὶ πρὸς γνῶσιν ἦλθε τῷ θαυµαστῷ Νικολάῳ, καὶ ἔγνω κατὰ γνώµην αὐτῷ πράξαντα τὸν ἄνδρα, (τοῦτο γὰρ καὶ αὐτὸς ἐσπούδαζε, τὸ λῦσαι διὰ τοῦ γάµου τὴν τοῦ κακοῦ πρόφασιν·) εὐτρεπὴς ἦν τὰ ὅµοια καὶ πρὸς τὴν δευτέραν δρᾶσαι τῶν θυγατέρων."
syMA.commemoration01.narration.p20 = "Καὶ δὴ καὶ ἄλλον αὐτῷ ἰσοτάλαντον διὰ τῆς θυρίδος ἀπόδεσµον χρυσοῦ, λαθὼν ἅπαντας, νυκτὸς ἐπιπέµπει. Ὄρθρου δὲ διαναστὰς ὁ ἀνὴρ καὶ τὸ χρυσίον ὁµοίως εὑρών, τῇ ὁµοίᾳ εἴχετο καὶ αὖθις ἐκπλήξει· καὶ τῷ ἐδάφει τὸ µέτωπον προσερείσας, θερµοτέροις αὐτῷ δάκρυσιν ἔβαλλε, Θεέ, λέγων, καὶ θελητὰ τοῦ ἐλέους, οἰκονόµε τῆς ἡµῶν σωτηρίας, ὁ καὶ πρότερον διὰ τὴν ἐµὴν ἐνανθρωπήσας παρακοὴν καὶ νῦν µε τῆς παγίδος τοῦ ἀλλοτρίου µετὰ τῶν παίδων ῥυόµενος, αὐτός µοι τὸν τῷ σῷ θελήµατι διακονούµενον, τὸν ἐν ἀνθρώποις τῆς σῆς χρηστότητος ἄγγελόν τε καὶ µιµητὴν ἀνάδειξον· τίς οὗτος, ὁ καὶ τῆς πιεζούσης πενίας ἡµᾶς ἐξελόµενος καὶ τῶν ἀτόπων λύσας ἐπινοιῶν; Ἰδοὺ γὰρ τῷ ἐλέει τῷ σῷ καὶ τὴν δευτέραν τῶν παίδων ἀνδρὶ νοµίµῳ ἐκδίδωµι, φυγοῦσαν ἤδη τὸ θήραµα γενέσθαι τῷ Διαβόλῳ, καὶ κέρδος ἐµοὶ προσφέρειν, πολλῆς, οἴµοι! ζηµίας βαρύτερον. Ταῦτα δὲ ἔλεγε, καὶ τῇ δευτέρᾳ τῶν θυγατέρων εὐθὺς ἐτέλει τοὺς γάµους, µεταίωρον ἤδη τὴν ψυχὴν ἔχων, ὡς οὐδʼ ἐπὶ τῆς τρίτης ἂν ἀπορήσῃ, τοῦ σύνοικον αὐτὴν ἀγαπήσοντα ἔχειν· καὶ τὴν προῖκα γὰρ ἕτοιµον ἤδη καὶ διὰ χειρὸς ἔχειν ᾤετο, θαῤῥῶν, ὡς εἰκὸς καὶ περὶ αὐτῆς ὑπὸ τῶν προτέρων. Ἔνθεν τοι καὶ προσεκτικὸς ἦν καὶ µεµεριµνηµένος καὶ νύκτας ὅλας διατελῶν ἄγρυπνος, µὴ καὶ αὐτὸν λάθῃ ἐπιστὰς ὁ καλὸς πλουτοδότης, ἀλλʼ ὅπως, εἰ καὶ αὖθις ἀφίκοιτο, ἀµφοτέραις τε αὐτοῦ ἐπιλάβοιτο καὶ παρʼ αὐτοῦ µάθοι τίς τε εἴη, ὅθεν ὁ χρυσὸς αὐτῷ ἐπιῤῥέει. Ὁ µὲν δὴ οὕτω πρὸς τὴν ἐκείνου ἔλευσιν διηγρύπνει."
syMA.commemoration01.narration.p21 = "Ἐφίσταται δὲ τὸ τρίτον ὁ τοῦ Χριστοῦ θεράπων Νικόλαος, βαθείας νυκτὸς ἡσύχῳ ποδί· καὶ παρὰ τῷ συνήθει τόπῳ γενόµενος, ἴσον χρυσοῦ καὶ πάλιν ἀπόδεσµον, διὰ τῆς αὐτῆς θυρίδος εἰσπέµπει. Καὶ παραχρῆµα οἴκαδε ἐπανῄει. Ὁ δέ γε τῶν παίδων πατήρ, τοῦ εἰσπεσόντος χρυσοῦ τὸν ψόφον αἰσθόµενος, καὶ τούτῳ παρεῖναι πάλιν τὸν συνήθη πλουτοδότην κατανοήσας, ᾗ ποδῶν εἶχεν, εὐθέως ἐδίωκε. Καὶ καταλαβὼν καὶ γνοὺς ὅς τις εἴη, (οὐδὲ γὰρ ἀσήµων οὗτος διὰ τὴν ἀρετὴν ἦν, καὶ τὸ τοῦ γένους ἐπιφανές·), πίπτει τε πρὸς τοὺς πόδας αὐτοῦ, καὶ λυτρωτὴν ἐκεῖνον ἐκάλει καὶ βοηθὸν καὶ σωτῆρα ψυχῶν, εἰς ἔσχατον ἀπωλείας ἤδη καταγοµένων. Εἰµὴ γὰρ τοὺς σούς, ἔλεγεν, οἰκτιρµοὺς ὁ µέγας ἐν ἐλέει διανέστησε Κύριος, πάλαι ἂν ἀπωλώλει, πατὴρ ἄθλιος µετὰ θυγατέρων, οἴµοι! τριῶν· ἀλλὰ νῦν σέσωκεν ἡµᾶς διὰ σοῦ καὶ τοῦ πικροῦ τῆς ἁµαρτίας ἐῤῥύσατο πτώµατος· ἤγειρέ τε ἀπὸ κοπρίας πτωχοὺς καὶ ἀπὸ γῆς ἀνέστησε πένητας. Ταῦτα ἐκεῖνος µὲν σὺν δάκρυσιν εὐφροσύνης καὶ θερµῷ πνεύµατι πίστεως, πρὸς αὐτὸν ἔλεγε, καὶ πολὺς ἦν τοῖς µακαρίοις ποσὶν ἐκείνου προσκείµενος. Ὁ δέ, ἐπειδὴ ἔγνω δῆλος ἤδη τῷ ἀνθρώπῳ γενόµενος, διανίστησί τε αὐτὸν καὶ ὅρκοις τὴν ἐκείνου καταλαµβάνει ψυχήν, µὴ ἂν πρὸς ἑτέρους παρʼ ὅλον αὐτοῦ τὸν βίον ἐξενεγκεῖν τὰ γεγενηµένα, µηδὲ δηµοσιεῦσαι τὸν ἔλεον."
syMA.commemoration01.narration.p22 = "Ἓν µὲν δὴ τοῦ ἀνδρὸς τοῦτο, καὶ οὕτω µέγιστόν τε καὶ γνωριµώτατον. Τὰς δὲ καθʼ ἑκάστην πρὸς τοὺς ἐν χρείᾳ διανοµάς, καὶ χορτάζειν πτωχοὺς ἐν ἄρτῳ καὶ διατρέφειν αὐτοὺς ἐν λιµῷ καὶ ψυχὰς πεινώσας ἀγαθῶν ἐµπιπλᾶν· ἀλλὰ ταῦτά γε οὐδὲ µετρίως εἰπεῖν ἄν τις ἐξαρκέσειεν."
syMA.commemoration01.narration.p23 = "Ἐπειδὴ δὲ καὶ τελεωτέρας ἀρετῆς ἤρα καὶ µείζονος ἀπολαῦσαι τῆς παρὰ Θεῷ οἰκειώσεως, λαµβάνει µὲν αὐτὸν ἡσυχίας ἔρως, ὠδίνει δὲ τὴν ἀποδηµίαν, ὡς µὴ ὄντος ἄλλως αὐτὸν τοῦ ποθουµένου τυχεῖν· Σχολάσατε, γάρ φησι, καὶ γνῶτε· διὸ καὶ µακρύνειν ἑαυτόν, ἔγνω καί, κατὰ τὸν Προφήτην, εἰς ἔρηµον αὐλισθῆναι προέθετο."
syMA.commemoration01.narration.p24 = "Καί ποτε, δόξαν αὐτῷ τὴν Παλαιστίνην λαβεῖν, ἐφʼ ᾧ τοὺς Ἁγίους Τόπους ἰδεῖν, ἐν οἷς ὁ ὑπὲρ ἡµῶν παθὼν Κύριος τὰς ἐν κόσµῳ διατριβὰς ἐποιήσατο, πλοίου ἐπιβὰς ἐξ Αἰγύπτου, νῦν ἀναχθέντος, εἰς Παλαιστίνην καταίρει, ὁµοῦ µὲν τὴν ποθουµένην ζητῶν ἐρηµίαν, ὁµοῦ δὲ καὶ εἰς θέαν, ὡς ἔφην, τῶν Ἁγίων Τόπων φερόµενος. Ἀλλʼ ὁ µὲν περὶ τούτου λόγος ἀναµεινάτω· ἡµεῖς δὲ τῷ πλῷ βραχύ τι προσδιατρίψωµεν."
syMA.commemoration01.narration.p25 = "Ἔπλει µὲν οὖν εὐθὺ τῆς Αἰγύπτου· τῶν δὲ ναυτῶν οὐδὲν τῶν µελλόντων προορωµένων, τρικυµίαν οὗτος αὐτοῖς καὶ πνευµάτων ἀγριωτέρων ἐµβολὰς προσαγγέλλει. Αὐτὸν γάρ, ἔφη, τὸν πονηρὸν ἰδεῖν τῆς νεὼς ἐπιβάντα, τά τε τοῦ ἱστοῦ καὶ τὰ τῶν πηδαλίων καλώδια, µαχαίρᾳ διατεµόντα, ὅλην περισχόντα τὴν ναῦν καὶ περιδινήσαντα καὶ τῷ βυθῷ βουλόµενον αὔτανδρον καταδύειν. Οὕτως ἔφη· καὶ παραχρῆµα, ὥς περ ἔκ τινος ἀπόπτου συνθήµατος, σφοδρά τις λαῖλαψ τῶν νεφῶν διαπνεύσασα, εἰς κλύδωνα µέγιστον τὸ πέλαγος αἴρει, καὶ οἱ συµπλέοντες οὐδὲν ἧττον ἐκυµαίνοντο τὰς ψυχάς· καὶ παρὰ τῷ µεγάλῳ στάντες, ηὔχοντο µὲν τῷ Θεῷ, ἐδέοντο δὲ αὐτοῦ ἐπαµῦναι πικρῶς κινδυνεύουσι καὶ µηδεµίαν ἐλπίζουσι τοῦ κακοῦ λύσιν, ἀπὸ τοῦ προειπεῖν αὐτόν, ὥς περ καὶ δύνασθαι βοηθεῖν ἐλπίσαντες. Ὁ δέ, θαῤῥεῖν τε αὐτοῖς ἐκέλευε καὶ ταχεῖαν ἔσεσθαι τὴν ἀπαλλαγὴν τοῦ κακοῦ παρηγγύα. Ἀµέλει καὶ τὰ λυποῦντα πάντα ὀξέως ἐλύετο, καὶ ἥ τε θάλασσα ἡµεροῦτο καὶ εἰς γαλήνην ἀκριβῆ µετεβάλλετο, καὶ αὐτοί, τῶν θρήνων ἐπιλαθόµενοι πρὸς εὐθυµίαν ἐτράποντο, Θεῷ τε καὶ τῷ αὐτοῦ θεράποντι τὴν χάριν ὁµολογοῦντες καὶ διπλῇ τοῦτον θαυµάζοντες, τῷ τε προειπεῖν ἅµα καὶ τῷ λῦσαι τὰ σκυθρωπά."
syMA.commemoration01.narration.p26 = "Ἀλλὰ τούτων οὕτως ἐχόντων, τίς τῶν ναυτῶν, ἐπὶ τὸ ἄκρον ἀνελθὼν τῆς µέσης κεραίας, ὥς τέ τι τῶν τῆς νεὼς ὅπλων καλῶς διαθεῖναι, ὡς ἤδη ἐκεῖθεν καὶ κατελθεῖν ἔµελλε, διολισθήσας ἄνωθεν, ἐπὶ µέσην τὴν ναῦν καταπίπτει. Καὶ ὁ µὲν ἄπνους ἔκειτο, καὶ ὡρᾶτο νεκρός· ὁ δέ, καὶ πρὶν κληθῆναι ἀµύνειν, ὢν ἑτοιµότατος, προσευχῇ τοῦτον ῥᾷον, ἢ τῶν ὕπνῳ κατεχοµένων, διανιστᾷ, καὶ ζῶντα πάλιν ἀπέδωκε τοῖς πλωτῆρσιν. Ἔπειτα ἱστία πάντα πετάσαντες καὶ διʼ αὔρας λεπτῆς καὶ ἡδείας τὸ ἑξῆς τοῦ πλοῦ διελθόντες, ὡς ἤδη τῇ γῇ προσωρµίσθησαν, πολλὰς ὁ Κύριος διὰ Νικολάου εἰργάζετο τὰς ἰάσεις. Τυφλοί τε γὰρ εὐθέως τὸ φίλον φῶς ἐθεῶντο καὶ ἄλλοι, χαλεπῶς πάσχοντες, τῶν ὧν εἶχον κακῶν ἀπελύοντο· καὶ συνελόντα φάναι, οὐδεὶς ἦν ὑπό τινος πάθους ἢ νοσήµατος κατεχόµενος, ἢ καὶ λύπῃ τινὶ βαρυνόµενος, ὃς ἐπεὶ Νικολάῳ προσέλθοι, οὐκ εὐθὺς ἰᾶτο καὶ τὸ λυποῦν ἀπεβάλλετο. Οὕτως οὖν, οὐ ῥᾳδίως µόνον, ἀλλὰ καὶ ἀµίσθου τῆς ἰάσεως γινοµένης, τίνα ἔδει τῶν κακῶς πασχόντων ἀπολιµπάνεσθαι; δίδωσιν ὁ λόγος σκοπεῖν. Ἐκ δὲ τούτου πάλιν, πόσους εἶναι τοὺς ἰωµένους, εἶτα καὶ πόσην Θεὸν γίνεσθαι τὴν εὐχαριστίαν, πόσην τῶν δοξολογούντων αὐτῶν τὴν πανήγυριν;"
syMA.commemoration01.narration.p27 = "Ἐκεῖθεν οὖν ἀπάρας, πρὸς τὸν τοῦ Χριστοῦ Τάφον, καὶ παρὰ τὸν σεβάσµιον αὖθις Γολγοθᾶν ἔρχεται, ἔνθα καὶ ὁ σωτήριος ὑπὲρ ἡµῶν ἐπάγη Σταυρός. Ἔπειτα καὶ τῷ θείῳ τοῦ Σταυροῦ ξύλῳ νυκτὸς πρόσεισι· καὶ αὐτοµάτως µὲν αὐτῷ αἱ τοῦ Ἱεροῦ διανοίγονται πύλαι· θερµὴν δὲ τὴν προσευχὴν καὶ πολλὴν ἐκεῖσε προσενεγκὼν τὴν προσκύνησιν, πλείονα ποιεῖται καὶ τοῦ ἀγαθοῦ Πνεύµατος τὴν ἐνέργειαν."
syMA.commemoration01.narration.p28 = "Ἐπεὶ δὲ ἱκανῶς αὐτῷ εἶχε τῆς ἐν Παλαιστίνῃ διατριβῆς, διαποντίῳ πάλιν πρὸς τὴν ἐνεγκαµένην χρῆται τῇ ἐπανόδῳ, ὄψεως αὐτῷ θείας τοῦτο ἐντειλαµένης, ὥς τε µὴ ἐπὶ πλέον στέρεσθαι τῆς γλυκείας ἐκείνου φωνῆς τὰ αὐτοῦ πρόβατα. Καὶ ἐνταῦθα πάλιν, τοῦ πλοίου ἐπιβάντος τοῦ θαυµασίου, ἥ τε τῶν πλωτήρων ἐλέγχεται κακουργία καὶ ἡ τοῦ θείου Πνεύµατος ὑπʼ αὐτῷ θαυµάζεται δύναµις. Ὁ µὲν γὰρ πρὸς τὴν πατρίδα πλεῖν ἔµελλε· καὶ τοῦτο πρότερον τοῖς καλοῖς ναύταις συνθέµενος, οὕτω δὴ τῆς νεὼς ἐπέβη· οἱ δʼ ἐπειδὴ ἀνείλοντο τὰς ἀγκύρας, οἴκου ἐµέµνηντο. Τοῦ λιµένος οὖν ἐξορµήσαντες καὶ τὴν ὀθόνην διαπετάσαντες, τοῦ πνεύµατος αὐτοῖς ἐπιφόρου πνέοντος, πρὸς τὴν οἰκίαν ἀπέπλεον· ἠµέλει δὲ οὐδαµῶς ἡ δίκη, ἀλλὰ παρὰ πόδας αὐτοῖς ἐπῄει· καὶ βίαιόν τι καταιγὶς ἀντιπνεύσασα, τοὺς οἴακάς τε διήγαγε καὶ τὰ πηδάλια παρήνεγκε· καὶ αὐτοῖς µὲν ἔσχατον ἀπειλεῖ κίνδυνον, τὸν δὲ τοῖς τῆς πατρίδος προσορµίζει λιµέσι. Τί οὖν ἡ συµπαθὴς ἐκείνη καὶ µεγαλόφρων ψυχή; οὐδὲ πικρίας, οὐδὲ λόγου τινὸς πρὸς αὐτοὺς ἐδεήθη στύφοντος, ἀλλʼ ὁµοῦ τε µεταβαλλοµένους εἶδε, καὶ πικρὸν οἷον τὸν µετάµελον ποιουµένους, καὶ τῆς οἰκείας ἡττήθη χρηστότητος καὶ πάλιν αὐτοὺς διʼ εὐπλοΐας εἰς τὴν οἰκίαν ἀνέπεµπεν. Αὐτὸς µέντοι τῇ τῆς ἁγίας Σιὼν ἀποδοθεὶς ἤδη Μονῇ, πρὸς τοῦ θείου αὐτοῦ πάλαι καλῶς οἰκοδοµηθείσῃ, ὡς ὁ λόγος ἄρτι φθάσας ἐδήλωσεν, ἀσπάσιός τε αὐτοῖς ὤφθη, καὶ ἡδονῆς τοὺς ἐν αὐτῇ πάντας ἐπλήρου καὶ πολυτελεῖ τούτους εἱστία καὶ φιλοτίµῳ τῇ χάριτι. Σοφῶς δὲ ἄρα τὰ κατʼ αὐτὸν ἄνωθεν ἡ πρόνοια διετίθει, καὶ τὸ µέγα τοῦτο φῶς ἐπὶ µεγάλην ἔµελλε θήσειν τὴν λυχνίαν, καὶ διὰ τοῦτο πάλιν αὐτὸν ἐπὶ τὴν πόλιν κατήγαγε, φιλοπόνως τὸ θεῖον µέλι τῆς ἀρετῆς ἐργαζόµενον. Οὕτω δὲ µετιὼν τὸν βίον, ὥς τε λανθάνειν ἀνθρωπίνους ἅπαντας ὀφθαλµούς, πλέον ἑαυτὸν δῆλον ἐποίει τὸν τοῦ παντὸς ἄξιον· οὕτε ἔκρυπτε τὸν ἐργάτην ἡ ἀρετή, οὐχ ἧττον ἢ τὸ φῶς, τοὺς διʼ ἐκείνου πορευοµένους· καὶ οἱ τῶν ἐκείνου δὲ πόνων καρποὶ ταχὺ τὸ δένδρον ἐµήνυον. Ἀλλὰ καὶ τοῦ συνειδότος αὐτῷ τὰ κρύφια τῆς καρδίας Θεοῦ, µὴ ἐπὶ πλέον τὸν οἰκεῖον θεραπευτὴν λανθάνειν ἀνεχοµένου, δῆλον τὸν ἄνδρα ποιεῖ· καὶ ὅπως, προσεκτέον τῷ διηγήµατι."
syMA.commemoration01.narration.p29 = "Ἄρτι τοῦ κατʼ ἐκείνου καιροῦ τῆς Μυρέων Προέδρου τὸν θρόνον ἄµφω καὶ τὸν βίον ἀπολιπόντος καὶ τῆς πρὸς Θεὸν ἁψαµένου πορείας, ζῆλος εἰσῆλθε θεῖος τούς τε ὑπʼ αὐτὸν Ἐπισκόπους καὶ τοὺς λογάδας τοῦ Κλήρου, τὸν ἄξιον ἀποδοῦναι τῷ θρόνῳ. Καὶ δή ποτε πάντων ἐκκλησιασαµένων, συνεβούλευέ τις αὐτῶν, (Θεοῦ δὲ τοῦτο, καὶ τῆς ἐκείνου σοφίας οἰκονοµία·) εὐχῇ τὰ τοῦ πράγµατος ἐπιτρέψαι. Τοῦτο πάντων, ὥς περ ἰδίαν ἑκάστου γνώµην, προελοµένων, ὁ τὸ θέληµα τῶν φοβουµένων αὐτὸν ποιῶν Κύριος καὶ τῆς ἐκείνων δεήσεως εἰσακούων, ἑνὶ τούτων τὸν προστησόµενον τῆς Ἐκκλησίας ἀποκαλύπτει."
syMA.commemoration01.narration.p30 = "Καὶ δή ποτε τῷ ἀνδρὶ τῷ δε θεία τις ἐπιστᾶσα ὄψις, ἐπιτάττειν αὐτῷ ἐδόκει, παρὰ τὰς τοῦ Ναοῦ εἰσόδους ἐλθόντι στῆναι· καὶ ὅς περ ἂν πρῶτος τὸν Ναὸν καταλάβοι, οὗτός ἐστιν ὁ τῷ ἐµῷ κινούµενος Πνεύµατι· καὶ λαβόµενοι αὐτοῦ, Νικόλαος δὲ τῷ ἀνδρὶ ὄνοµα, Ἐπίσκοπον προχειρίσασθε· τοῦτο γὰρ αὐτῷ καὶ προώρισται."
syMA.commemoration01.narration.p31 = "Οὕτως ὁ θεῖος ἐκεῖνος ἀνὴρ µυηθείς, τῇ Συνόδῳ ταῦτα καὶ τῷ Κλήρῳ κοινοῦνται. Καὶ δὴ φιλοπονώτερον ἁπάντων τῆς προσευχῆς ἐχοµένων, ὁ τὸν µέγαν ἐκκαλυφθείς, ἔνθα δὴ κεκέλευστο ἀφικνεῖται. Ἤδη δὲ περὶ ὄρθρον, Πνεύµατι θείῳ κινηθεὶς ὁ µέγας Νικόλαος, τὴν Ἐκκλησίαν καὶ οὗτος καταλαµβάνει. Ἐπεὶ δὲ ἐν τῷ προνάῳ γένοιτο, λαβόµενος αὐτοῦ ὁ τῆς ὄψεως ἠξιωµένος, πῶς ἄρα, ὦ τέκνον, καλῇ; ἐπιµελῶς ἤρετο. Ὁ δέ, πράως οὕτω καὶ ἀφελῶς· Νικόλαος ἁµαρτωλός, Δέσποτα, ἔφη, τῆς ἁγιότητος δοῦλος τῆς σῆς."
syMA.commemoration01.narration.p32 = "Ὁ θεῖος τοίνυν ἐκεῖνος ἀνήρ, ἐπειδὴ τὰ µέτρια ταῦτα καὶ ταπεινὰ παρὰ τοῦ µεγάλου ἤκουσε ῥήµατα, τοῦτο µὲν ἀπὸ τῆς τοῦ Νικολάου κλήσεως, ἣν καὶ ἡ φανεῖσα ὄψις αὐτῷ προειρήκει, τοῦτο δὲ καὶ ἀπὸ τοῦ µεγέθους τῆς µετριοφροσύνης, (οὐκ ἠγνόει γὰρ ἐπὶ τίνα ἐπιβλέπει Θεός, ἀλλʼ ἢ ἐπὶ τὸν πρᾶον δηλαδὴ καὶ ἡσύχιον·) τοῦτον ἐκεῖθεν εἶναι τὸν ὑπὸ Θεοῦ δηλούµενον ἐγνωκώς, ἡδονῆς εὐθὺς ὑποπιµπλᾶται, καθάπερ τινὶ κεκρυµµένῳ περιτυχὼν θησαυρῷ· καὶ ἕρµαιον εἶναι τὴν τοῦ ἀνδρὸς εὕρεσιν λογισµάµενος, ἀκολούθει µοι, τέκνον, φησὶ πρὸς αὐτόν. Εἶτα καὶ παραλαβών, ἤγαγε πρὸς τοὺς Ἐπισκόπους. Οἱ δὲ συµβάλλουσιν αὐτίκα τὸ πρᾶγµα, εἰρηµένον αὐτοῖς πρότερον ἀπὸ τοῦ ἀνδρός, καὶ µεστὴ θείας χαρᾶς καὶ αὐτοῖς ἐγίγνετο ἡ ψυχή, συµβαίνουσα τῇ ἀπὸ Θεοῦ ψήφῳ, καὶ τὴν τοῦ ἀνδρὸς κρίνουσιν ἀρετήν. Εἶτα τὸν Ἅγιον, ὡς εἶχον, εὐθὺς κατὰ µέσον ἄγουσι τοῦ Ναοῦ. Πανταχοῦ δὲ τῆς φήµης διαδραµούσης, (φιλεῖ γὰρ ἐν οὕτω µεγάλοις πράγµασιν αὕτη, συντόνῳ µάλιστα χρῆσθαι καὶ ταχεῖ τῷ πτερῷ·) συῤῥεῖ µέντοι πλῆθος ἀριθµοῦ κρεῖττον. Οἱ δὲ σὺν µεγέθει φωνῆς δέξασθε τὸν οἰκεῖον, Ἀδελφοί, Ποιµένα φασίν, ὃν ὑµῖν ἔχρισε τὸ Πνεῦµα τὸ Ἅγιον· ᾧ τὴν τῶν ὑµετέρων ψυχῶν κυβέρνησιν καὶ τὸν καταρτισµὸν ἐνεχείρισεν· ὃν οὐκ ἀνθρωπίνη ψῆφος, ἀλλὰ θεία προεχειρίσατο. Ἔχοµεν τοιγαροῦν ὃν ἐποθοῦµεν· ὃν ἐζητοῦµεν, νῦν ἀπειλήφαµεν· ὑπὸ τοῦτου ποιµαινόµενοι καλῶς καὶ ἀγόµενοι, οὐκ ἀποροῦµεν ἐλπίδων καὶ τῷ Θεῷ παραστῆναι λαὸς περιούσιος, ἐν ἡµέρᾳ ἐπιφανείας αὐτοῦ καὶ ἀποκαλύψεως. Τούτοις τὸ πλῆθος προσετίθεσαν τὴν εὐχαριστίαν, καὶ εὐφροσύνης, οὐχ ὅπως καὶ λεχθῆναι ῥᾳδίας, πρὸς Θεὸν ἐφθέγγοντο ῥήµατα."
syMA.commemoration01.narration.p33 = "Ἡ µέντοι τῶν Ἐπισκόπων ἱερὰ Σύνοδος σὺν τῷ Κλήρῳ, πᾶν εἴ τι νενοµισµένον πρότερον ἐπʼ ἀυτῷ διαθέντες, τῷ τῆς Ἀρχιερωσύνης χρίσµατι τελειοῦσιν αὐτόν, ἀναβαλλόµενον µὲν καὶ ὀκνοῦντα τὴν προεδρίαν, διὰ δειλίαν ὄντως ἐπαινουµένην· µόλις δʼ οὖν ἐπὶ τὸν ἀρχιερατικὸν ἀναβάντα θρόνον, καὶ τῆς Μυρέων προκαθίσαντα καὶ τὴν ἐπιστασίαν ἀναδεξάµενον, ὀρθοτοµοῦντα τὸν λόγον τῆς ἀληθείας καὶ τὰ τῆς εὐσεβείας δόγµατα ὑγιῶς φρονοῦντά τε καὶ διδάσκοντα."
syMA.commemoration01.narration.p34 = "Βάσκανον δὲ ἄρα τούτοις ὁ πονηρὸς ἐπέβαλεν ὀφθαλµόν· ἀνθοῦσαν γὰρ οὕτως οὐκ ἤνεγκε τὴν εὐσέβειαν, ἀλλʼ ὀξὺς ὅτι µάλιστα τοὺς κρατοῦντας εἰσδύς, σφοδρότερόν τε τὸν διωγµὸν αὐτίκα ἐποίει· καὶ βασιλικὰ διατάγµατα κατὰ πᾶσαν ἐφοίτα τὴν οἰκουµένην, εἰς ἄρνησιν τῆς εὐσεβείας τοὺς πιστοὺς ἐκκαλούµενα ἴσως· εἰδʼ οὔ, ἀλλὰ δεσµὰ καὶ φρουραὶ καὶ βαρύτατοι βάσανοι καὶ τέλος βίαιοι θάνατοι τοὺς ἀπειθοῦντας εὐθὺς ἐξεδέχοντο. Ταῦτα καὶ µέχρι τῆς Μυρέων ἐν βραχεῖ φθάνει, πτηνοῖς διακόνοις τοῖς θερµοῖς τῆς ἀσεβείας ἐρασταῖς χρώµενα."
syMA.commemoration01.narration.p35 = "Ὁ θεῖος τοίνυν Νικόλαος, ἐπειδὴ µέγας ἦν ἐν αὐτῇ, τὰ χριστιανῶν πρεσβεύων καὶ τὴν εὐσέβειαν ἐλευθέρᾳ κηρύττων γλώττῃ, συλλαµβάνεται ὑπὸ τῶν τὰ πρῶτα φερόντων παρὰ τῇ πόλει καὶ δεσµὰ καὶ στρέβλας καὶ µυρίαν ἄλλην βάσανον καταψηφισθείς, εἶτα καὶ φυλακῇ µετὰ πολλῶν καὶ ἄλλων χριστιανῶν παραδίδοται, ἐν ᾗ καὶ διέµεινε χρόνον οὐ βραχύν, χρηστοῦ µὲν οὐδενὸς ἀπολαύων, τῶν ἐκ τῆς φυλακῆς δὲ κακῶν ἀνεχόµενος οὕτω γενναίως, ὥσπερ ἄν τις ἡδέων καὶ προσφιλῶν ἀνάσχοιτο. Πλὴν οὐδὲ οὕτως ἀνίει τοὺς ὑπʼ αὐτόν, νάµασιν εὐσεβείας ἐπάρδων καὶ τὴν ἐν αὐτοῖς πίστιν ἐκτρέφων, ἐν ἀῤῥαγεῖ τε θεµελίῳ τοὺς ἐκείνων πόδας ἱστῶν καὶ νεανικωτέρους ὑπὲρ τῆς ἀληθείας αὐτοὺς περεχόµενος."
syMA.commemoration01.narration.p36 = "Ἀλλʼ εὐθὺς ἥλιος µετὰ νέφος καὶ ἠπία τις αὔρα µετὰ τὴν καταιγίδα· καὶ φιλανθρώπως ὁ ἐµὸς Χριστὸς ἄνωθεν πρὸς τὴν αὐτοῦ κληρονοµίαν ἰδών, καθαιρεῖ µὲν ἀσεβείας ἅπαντα σκῆπτρα καὶ ἐκ µέσου ποιεῖ. Διοκλητιανοὶ ταῦτα καὶ Μαξιµιανοὶ καὶ ὅσοι µετʼ αὐτοὺς τοῦ ἑλληνισµοῦ προειστήκεισαν· ἀνίστησι δὲ κέρας σωτηρίας τῷ λαῷ αὐτοῦ, καὶ τύπῳ Σταυροῦ, διʼ ἀστέρων, τὸν Κώνσταντος καὶ Ἑλένης υἱὸν Κωνσταντῖνον µετακαλεῖται, καὶ τὸ Ῥωµαίων ἐγχειρίζει σκῆπτρον. Ὁ δέ, συνετὸς ὢν καὶ τὸν καλέσαντα ὅς τις εἴη µὴ ἀγνοήσας, αὐτῷ τε ἐθάρσησε καὶ τοὺς ἀνθισταµένους πάντας καταβαλών, θερµότατα προέστη τῆς εὐσεβείας, καὶ παλινῳδίαν τοῖς πρὸ τοῦ βασιλεύσασιν ᾖδε· καθαιρεῖσθαι µὲν τοὺς τῶν εἰδώλων ναοὺς κελεύων, ἀφίεσθαι δὲ τῶν φυλακῶν τοὺς ἀποκεκλεισµένους διὰ τὸ τοῦ Χριστοῦ ὄνοµα, ἀνοικοδοµεῖσθαι δὲ τὰ χριστιανῶν τεµένη, καὶ τὸν οἰκεῖον τὰς Ἐκκλησίας ἐπαναιρεῖσθαι κόσµον. Τοῦ τοιούτου τοιγαροῦν δόγµατος τὴν ὑπὸ χεῖρα πᾶσαν διαλαβόντος, ἐπὶ τὰς ἑαυτῶν πατρίδας οἱ τοῦ Χριστοῦ ὁµολογηταὶ κατήγοντο ἕκαστος."
syMA.commemoration01.narration.p37 = "Ἀµέλει καὶ τὸν οἰκεῖον Ἀρχιερέα Νικόλαον ἡ Μυρέων, µάρτυρά γε τῇ προαιρέσει, καὶ ἀναίµακτον ἀπελάµβανε στεφανίτην. Ὁ δέ, χαρίσµασι πάντοθεν κοµῶν τοῖς θεοδωρήτοις, πάθη τε πάντα ἰᾶτο, καὶ ἐπίδοξος, οὐ πιστοῖς µόνον, ἀλλὰ καὶ πολλοῖς ἐν βραχεῖ καὶ τῶν ἀπίστων ἐγένετο καὶ θαῦµα ταῖς ἁπάντων ἔκειτο ψυχαῖς λόγου κρεῖττον. Διά τοι ταῦτα καὶ τῶν εἰδωλικῶν πολλοὺς ἔτι βωµῶν περιλειποµένους ὁρῶν, καὶ τούτοις πολλὰ δαιµόνων ἐπιχωριάζοντα φῦλα, καὶ οὐκ ὀλίγους ἀπολοῦντα τῶν Μυρέων, ζήλῳ θείῳ διακαυθεὶς τὴν ψυχήν, ἀνδρικώτατα διανίσταται· καὶ τὴν ἐκείνων πᾶσαν περιελθών, εἴπου τινὶ βωµῷ περιτύχοι, εἰς ἔδαφος κατέσπα, καὶ εἰς κόνιν ἐλέπτυνε· καὶ οὕτως ἐκ ποδῶν τὴν τῶν δαιµόνων πληθὺν ποιούµενος, καθαρᾶς ἀπολαύειν γαλήνης τῇ ποίµνῃ παρεῖχε."
syMA.commemoration01.narration.p38 = "Τοιαῦτα τῷ Ἁγίῳ κατὰ τῶν τῆς πονηρίας διαστρατηγοῦντι πνευµάτων, γίνεταί τις αὐτῷ ἄνωθεν ἔµπνευσίς τε καὶ ἔννοια θειοτέρα, µηδὲ τοῦ τῆς Ἀρτέµιδος ἀποσχέσθαι ναοῦ, ἀλλὰ καὶ αὐτῷ προσβαλεῖν καὶ τὰ ἴσα τοῖς προτέροις διαθεῖναι· ἦν γὰρ οὗτος τό τε κάλλος θαυµάσιος καὶ µεγέθει τοὺς ἄλλους ὑπερανεστηκώς, καὶ δαίµοσιν ἡδίστη διατριβή. Ὁρµῆς τοιγαροῦν ἐπὶ τουτονὶ τὸν ναὸν πλείονος αὐτὸν εἰσελθούσης, καὶ νεανικώτερον αὐτῷ ἐµβαλών, οὐχ ὅσα ὑπερανεστήκει τῆς γῆς, ἅπαντα καθῄρει µόνον, εἰς ἔδαφός τε κατέσειεν, ἀλλὰ καὶ ἐξ αὐτῶν κρηπίδων ἀνέσπα· καὶ τὸ ὅλον, τὰ µὲν ἐπὶ τοῦ ἀέρος µετέωρα τοῦ ναοῦ τῷ ἐδάφει ἐδίδου, τὰ δὲ κάτω καὶ ὑπὸ γῆν εἰς τὸν ἀέρα ἐῤῥίπτει. Οἵ γε µὴν πονηροὶ δαίµονες οὐδʼ οὕτως ὑποµεῖναι τὸν Ἅγιον δυνατοὶ ἦσαν, ἀλλὰ καὶ φεύγοντες φωνὰς ἠφίεσαν καὶ ὑπʼ αὐτοῦ ἀδικεῖσθαι ἰσχυρῶς διετείνοντο, καὶ τῶν ἰδίων ἄκοντες ἀπανίστασθαι. Καὶ οὕτω µὲν ταῦτα τῷ Ἁγίῳ ἐχώρει καὶ πέρας αὐτοῦ χρηστὸν ἡ κατὰ δαιµόνων ἐλάµβανε στρατηγία. Ἀλλὰ µεµνῆσθαι πάλιν ὁ λόγος καὶ τῶν ἄλλων αὐτοῦ βούλεται καὶ µὴ λήθῃ παραδοῦναι τὰ λόγου καὶ µνήµης ἄξια."
syMA.commemoration01.narration.p39 = "Ἤδη γὰρ Κωνσταντίνου τοῦ πρώτου βασιλέως τὸ εὐσεβεῖν ἑλοµένου, τὴν Ῥωµαίων ἀρχὴν διοικοῦντος καὶ τούτου δὴ τοῦ µεγάλου Ἀρχιερέως τὸ περὶ αὐτὸν πλῆθος πρὸς ἀνάληψιν τῶν Ὀρθοδόξων ἀσκοῦντος δογµάτων καὶ πᾶν εἴ τι ἔκφυλον ἐν αὐτοῖς καὶ νόθον ῥίζαις αὐταῖς ἀποτέµνοντος, ἀθροίζεται µὲν κατὰ Νίκαιαν τὸ Ὀρθόδοξον ἅπαν, ἐφʼ ᾧ τὸν εὐσεβῆ τῆς Πίστεως ὅρον διαθεσπίσῃ, τὴν δὲ Ἀρείου βλάσφηµον αἵρεσιν µακρὰν ἀπελάσῃ καὶ εἰρήνην πάσῃ βραβεύσῃ τῇ Ἐκκλησίᾳ, ὁµότιµον τῷ Πατρὶ τὸν Υἱὸν δογµατίζοντες καὶ εἰς ἓν ἀµφότερα τὰ µέρη συνάπτοντες. Μέρος οὖν καὶ ὁ θαυµαστὸς οὗτος Νικόλαος τῆς ἱερᾶς γίνεται Συνόδου, γενναίως τε κατὰ τῶν Ἀρείου φλυαριῶν ἵσταται· καὶ διαλύσας πάντα καὶ κανόνα πᾶσι τῆς ὀρθῆς πίστεως ἀκριβῆ παραδούς, ἐκεῖθέν τε ἀναζεύγνυσι καὶ πρὸς τὴν οἰκείαν ἐπανήκει ποίµνην, τρέπων πάντας καὶ προάγων ἐπʼ ἀρετὴν καὶ θερµότερον τῆς διδασκαλίας ἁπτόµενος."
syMA.commemoration01.narration.p40 = "Λιµοῦ δέ ποτε κατὰ τὴν Λυκίαν περιέχοντος, ἐσπάνιζε τροφῆς καὶ ἡ Μυρέων καὶ τοῖς ἴσοις κακοῖς ἐπιέζετο. Ἐµπορείαν γοῦν τινὶ τῶν ναυτικῶν σίτου πεποιηµένῳ, ἐπιφαίνεται νυκτὸς ὁ µέγας Νικόλαος, καὶ τρεῖς αὐτῷ χρυσοῦς εἰς ἀῤῥαβῶνα δούς, ἐν τῇ Μυρέων κατᾶραι καὶ ἀποδόσθαι τὸν σῖτον τοῖς ἐκεῖ ἐπισκήπτει. Διυπνισθεὶς τοίνυν ὁ ἔµπορος καὶ τοὺς χρυσοῦς παρὰ τῇ χειρὶ εὑρὼν καὶ τὴν ὄψιν εἰς νοῦν βαλλόµενος, τὸ γεγονός τε διὰ θαύµατος ποιησάµενος, πρὸς τὰ Μύρα κατάγεται. Καὶ ὁ µέν, τὸν σῖτον ἐν τῇ πόλει διαπωλεῖ· οἱ δέ, ἐν αὐτῇ παραµύθιον τοῦ λιµοῦ τοῦτον εὑρόντες, Θεῷ καὶ τῷ µεγάλῳ Νικολάῳ κἀνταῦθα, ὥς περ δὴ καὶ πολλοῖς ἄλλοις, τὴν σωτηρίαν ἐπέγραφον."
syMA.commemoration01.narration.p41 = "Εἶτα στάσις ὑπὸ τῶν Ταηφάλων κατὰ Φρυγίαν ἀνάπτεται τὴν µεγάλην. Καὶ δῆτα πυθόµενος ὁ βασιλεὺς Κωνσταντῖνος καὶ κοινῇ συσκεψάµενος περὶ τούτου, τρεῖς ἅµα τοῖς ὑπʼ αὐτῷ στρατηλάταις, (Νεοποτιανὸς καὶ Οὖρσος καὶ Ἑρπυλίων αὐτοῖς τὰ ὀνόµατα·) κατευνάσαι τὰ πράγµατα, καὶ εἰς εὐταξίαν µεταγαγεῖν, εἰς Φρυγίαν ἐκπέµπει. Οἱ δέ, σὺν πολλῷ τάχει τῆς Κωνσταντίνου ἐξορµηθέντες, ἔν τινι τῶν Μυρέων λιµένι τῆς Λυκίων κατήχθησαν Ἐπαρχίας· Ἀδριάκις τὸ ἐπίνειον ἐκαλεῖτο. Πλεῖν τοίνυν οὐ παρέχοντος αὐτοῖς τοῦ πελάγους, βραχὺ πρὸς τῷ λιµένι διεκαρτέρουν. Ἐν τούτῳ δέ τινες τῶν ὑπʼ αὐτοὺς στρατιωτῶν ἐξίασι τοῦ πλοίου, τὰ πρὸς χρείαν αὐτοῖς ὠνησόµενοι. Οἷα δὲ φιλεῖ τὸ στρατιωτικὸν ἁρπαγῇ τῶν ἀλλοτρίων καὶ βίᾳ τὰ πολλὰ χαίρειν, τούτοις ἐχρῶντο κἀνταῦθα, καὶ κακῶς τὰ τῶν προσοίκων ἐποίουν. Εἶτα καὶ εἰς στάσιν ἐχώρει τὸ πρᾶγµα καὶ ταραχή τις πρὸς τῷ καλουµένῳ Πλακώµατι ἀνεγήγερτο. Γνωσθὲν οὖν τῷ θαυµαστῷ Νικολάῳ, µηδὲ βραχὺ µελήσας, παρὰ τὸ ἐπίνειον ἧκεν. Ἐπειδὴ δέ τισιν ὀλίγοις γέγονε δῆλος, τῇ φήµῃ διὰ πάντων ἐφοίτα· καὶ παραχρῆµα ἡ πόλις αὐτῷ πᾶσα µετὰ τῶν στρατηλατῶν προσκυνήσοντες, ὡς ἔθος ὑπήντων. Ἐρωµένου τοίνυν τοὺς στρατηλάτας ἐφʼ ᾧ τε καὶ ὅθεν ἥκοιεν· ἐκεῖνοι, παρὰ βασιλέως ἀπεστάλθαι, εἶπον, ἐφʼ ᾧ τοῖς κατὰ Φρυγίαν τὰς στάσεις καλῶς διαθήσουσι. Καὶ ὅς, παραλαβὼν αὐτοὺς ἐν τῇ πόλει, φιλοτίµως ξενίζει· εἶτα τὸν θόρυβον ἐκεῖνοι κοιµίσαντες τῶν στρατιωτῶν, καὶ εὐλογίας τῆς παρʼ ἐκείνου ἀξιωθέντες, ἤδη πρὸς τῇ ἐξόδῳ ἦσαν."
syMA.commemoration01.narration.p42 = "Ἐν τούτῳ δὲ προσίασί τινες τῶν τῆς πόλεως τῷ Ἁγίῳ, καὶ θερµότατα τοῖς αὐτοῦ ποσὶ προσπεσόντες, ἀµύνειν ἀδικουµένοις ἀδέοντο καὶ λύσιν τῶν παρόντων ἠξίουν. Ὁ γὰρ ἡγεµὼν Εὐστάθιος, σὺν οἰµωγῇ καὶ δακρύοις ἔλεγον, χρήµασι τὴν ψυχὴν διαφθαρεὶς ὑπὸ τῶν φθόνου καὶ κακίας θεραπευτῶν, τρεῖς τῶν ἐν τῇ πόλει ἄνδρας, οὐδὲν ὅλως ἁµαρτῶντας, θανάτῳ κολάζει. Ὑπὲρ τούτων οὖν καὶ ἡ πόλις ἐλεεινῶς κόπτεται καὶ πενθεῖ καὶ τὴν σὴν ἐν πολλῇ τῇ λύπῃ παρουσίαν ἐπιβοᾶται· εἰ γὰρ παρῇς, οὐκ ἂν τοιοῦτον ὁ ἥλιος παρʼ αὐτῇ µῦσος ἐπεῖδε. Τούτων ὁ τοῦ Θεοῦ ἄνθρωπος καὶ τῆς ἐκείνου συµπαθείας µιµητής, ἀκούσας, σφύζει τε πρὸς ταῦτα τὴν ψυχήν, καὶ ἀνίσταται· καὶ τοὺς στρατηλάτας παραλαβὼν αὐτίκα, ὁδοῦ εἴχετο. Ἔν τινι γοῦν τόπῳ (Λέων δὲ οὗτος ἐκαλεῖτο) γενόµενος, ἐπυνθάνετο τῶν παριόντων, εἴτι περὶ τῶν ἀνδρῶν ἐκείνων εἴδοιεν καὶ ὅπου ἄρα τούτους ἀπολίποιεν. Οἱ δέ, κατὰ τοὺς καλουµένους, φασί, Διοσκόρους ἐν τῇ πλατείᾳ· καὶ ὅς, εὐθὺ τοῦ Μαρτυρείου τῶν ἁγίων Κρήσκεντος καὶ Διοσκορίδου ὁδεύων, ἐπειδὴ µαθὼν τούτους ἄρτι τὴν πύλην ὑπερβαίνοντας παρὰ τὸν Βηρᾶν ἄγεσθαι, (τόπος δὲ οὗτος τῶν καταδίκων ἐπιθανάτιος·) ἐπιτείνας τὴν πορείαν καὶ τὸ ἐνδέον τῷ γύρει τῷ διαπύρῳ τῆς καρδίας ἀναπληρώσας, ἐν βραχεῖ τὸν ὡρισµένον τόπον καταλαµβάνει· καὶ ὁρᾷ πολὺν µὲν ὄχλον περιεστῶτα, τοὺς ἄνδρας δὲ ὀπίσω, φεῦ· τὰς χεῖρας δεδεσµηµένους καὶ τὰς ὄψεις κεκαλυµµένους, ἤδη δὲ πρὸς γῆν κεκλιµένους καὶ γυµνῷ τραχήλῳ καὶ διατεταµένῳ τὴν τοµὴν ἀναµένοντας· ἐλεεινὸν θέαµα καὶ µηδὲ ὀφθαλµὸν δυνάµενον ἔχειν τοῦ πάθους µάρτυρα· αὐτὸν δὲ τὸν δήµιον τὸ ξίφος ἤδη διεσπασµένον καὶ φόνιόν τι καὶ µανικὸν βλέποντα καὶ ψιλῇ θέᾳ τὸ ἀπηνὲς ὑποφαίνοντα. Ταῦτα ὡς εἶδε, καὶ τῷ σκυθρωπῷ ἐκείνῳ θεάµατι τὰς ὄψεις ἐπέβαλε, πραότητι τὸ αὐστηρὸν κεράσας, οὔτε θρασύ τι καὶ νεανικὸν ἄλλως ἐφθέγξατο, οὔτε ἀγενῶς προῆλθε καὶ ὑφειµένως· ἀλλʼ ὡς εἶχε δροµαίως ἐπὶ τὸν δήµιον παρελθών, τὸ ξίφος µὲν τῶν ἐκείνου χειρῶν ἀφαιρεῖται, οὐδὲν ὑποδείσας ἢ πτοηθείς· ῥίπτει δὲ αὐτὸ κατὰ γῆς καὶ τοὺς ἄνδρας τῶν κατεχόντων δεσµῶν ἀνίστησι. Ταῦτα µετὰ πολλῆς δρῶντα τῆς αὐθεντίας, οὐδεὶς ἦν ὁ κωλύων, τὸ περιὸν οἶµαι τῆς ἀρετῆς εἰδότες καὶ τὸν ὑπὲρ τοῦ δικαίου ζῆλον αὐτοῦ δυσωπούµενοι. Τοῖς µὲν οὖν σωθεῖσιν, ἡ χαρὰ θερµὰ ἐκίνει τὰ δάκρυα, καὶ ἀθρόον τι ἐκ µεταβολῆς καὶ εὔθυµον ἀνεβόων. Τὸ δὲ πεδίον ὅλον θέατρον ἦν, εὐφήµουν τε πάντες καὶ ἐῤῥήγνυντο ἐπὶ τῇ βοῇ, πρὸς τὴν ὄψιν ὧν ἐτεθέαντο."
syMA.commemoration01.narration.p43 = "Ἐνταῦθα ὁ ἡγεµὼν Εὐστάθιος ἐπιφαίνεται· ἀλλὰ καὶ φανέντα τοῦτον ὁ µέγας περιορᾷ, καὶ προσερχόµενον ἀπωθεῖται, κατειπεῖν τε αὐτοῦ πρὸς τὸν βασιλέα καὶ καλέσαι κατʼ αὐτοῦ τὸν Θεὸν καὶ ὅλως κακοῖς περιβαλεῖν ἐσχάτοις τὸν ἄνδρα ἠπείλει, ἀδικώτατα οὕτω τῇ ἀρχῇ χρώµενον καὶ µεγάλοις ἐπιχειροῦντα κακοῖς. Ὁ δὲ δεινῶς τε τοῖς τῆς µεταµελείας κέντροις ἐβάλλετο καὶ τῷ συνειδότι πάνυ σφόδρα τὴν καρδίαν ἐδάκνετο· ταῦτά τοι καὶ δακρύοις τὸν ἔλεον ἐθηρᾶτο καὶ ἱκέτης ἐγίνετο καὶ ὑπὸ ψυχῆς ὅλης ἐδεῖτο, διαλλαγῆναι αὐτῷ τὰ πρὸς τὸν µέγαν Νικόλαον. Εἶτα καὶ τὴν αἰτίαν ἐπὶ Σιµωνίδην καὶ Εὐδόξιον τοὺς Μυρέων πρωτεύοντας µετετίθει· τὸν δὲ ἄρα ψευδόµενον οὐκ ἐλάνθανεν· ᾔδει γὰρ ἀκριβῶς, ὅτι χρυσίῳ διαφθαρείς, θάνατον κατέκρινε τῶν ἀθώων. Ἐκεῖνοι µὲν οὖν ὅλοι τῆς πρὸς αὐτὸν εὐχαριστίας ἐγίνοντο καὶ πολὺς ὁ τοῦ Χριστοῦ θεράπων ὑπὸ τῆς αὐτῶν γλώττης ᾔδετο καὶ τὸ ἔργον οὐκ ἄλλου τινὸς ὡµολόγητο."
syMA.commemoration01.narration.p44 = "Οἱ µέντοι στρατηλάται τῶν αὐτοῦ θείων εὐχῶν ἐξιωθέντες καὶ ταύτας καλὸν ἐφόδιον ἐπαγόµενοι, πρὸς τὴν Φρυγίαν ἀφίκοντο. Καὶ διαθέµενοι τὰ ἐν αὐτῇ πάντα εἰς δέον, καὶ ὅσα παρὰ τοῦ βασιλέως ἐντέταλτο αὐτοῖς τελεσάµενοι, πρὸς τὸ Βυζάντιον ἐπανῆκον. Τούτοις ὑποδοχὴ φιλότιµος καὶ πολυτελὴς πρός τε τοῦ βασιλέως, καὶ τῶν ἐν τέλει γίνεται, καὶ τοῦ λοιποῦ περὶ τὰ βασίλεια διῆγον, ἀπόβλεπτοι καὶ περιφανεῖς καὶ πολλή τις ἦν ἡ περὶ αὐτοὺς θεραπεία· οὐκ ἔµελλε δὲ ταῦτα πράως οἴσειν ὁ φθόνος, οὐδὲ βασκάνων ὀφθαλµοῖς φορητὰ γενέσθαι. Ὅθεν καὶ προσελθόντες τινὲς τῷ ἐπάρχῳ τῆς πόλεως, ἅτε παρευδοκιµούµενοι παρʼ αὐτῷ, δεινὴν πλέκουσι κατʼ ἐκείνων συκοφαντίαν, οὐ χρηστὰ λέγοντες βεβουλεῦσθαι τοὺς στρατηλάτας, οὐ δὲ µὴν εἰς ἀγαθὸν περιστῆναι τέλος τὴν ἐκείνων ὁρµήν· νεωτέροις γὰρ ἐπιχειροῦσι πράγµασιν, ὅσα ἡµῖν εἰς ἀκοὰς ἧκε, καὶ πονηρὰ τεκταίνουσι κατὰ βασιλέως. Οὕτω τῶν ἀνδρῶν κατειπόντες καὶ χρυσίῳ πολλῷ τὸν ἔπαρχον ὠνησάµενοι, τὰς βασιλικὰς διʼ ἐκείνου φθείρουσιν ἀκοάς· εὐθὺς γὰρ εἰς ὄψιν αὐτὸς τῷ βασιλεῖ γενόµενος, διέξεισί τε ἃ παρʼ ἐκείνων ἀκούσας καὶ πείθει ἐρήµῃ δίκῃ ὑπʼ αὐτοῦ ἁλῶναι τοὺς ἄνδρας· τέως δʼ οὖν φυλακῇ δοθῆναι, µὴ λαθόντας, φησί, δράσωσιν, ἃ πάντως µεµελετήκασι. Γέγονε µὲν οὕτω· καὶ τοὺς ἄνδρας εἶχεν ἡ φυλακή, οὐδʼ αὐτὸ τοῦτο εἰδότας, ὅτου χάρι τῇ φυλακῇ παρεδέδοντο· τοσοῦτον ἀπεῖχον τοῦ πονηρόν τι βουλεύσασθαι κατὰ βασιλέως. Χρόνος ὁ µεταξὺ συχνός, καὶ πάλιν ἡ πονηρία, καθάπερ οὐκ ἀρκουµένη τοῖς προλαβοῦσι, τὸ ἐλλεῖπον ἀναπληροῖ."
syMA.commemoration01.narration.p45 = "Διῆγον µέντοι οὕτως οἱ ἄνδρες τῇ φυλακῇ προσκακοπαθοῦντες. Οἱ συκοφάνται δέ, ἐπειδὴ ὑποῤῥέοντα τὸν χρόνον ἑώρων, δείσαντες, µήπου τι τῶν ἀδοκήτων συµβάν, ἐλέγξῃ µὲν τὰ τοῦ δράµατος, περιτραπῇ δὲ κατʼ αὐτῶν ὁ κίνδυνος, προσίασι τῷ ἐπάρχῳ πάλιν, καὶ ὄχλου πλείονος γίνονται, µὴ οὕτως ἐᾶσαι τὰ τῶν ἀνδρῶν, ἀλλʼ ἀξίαν αὐτοῖς τὴν δίκην ἐπενεγκεῖν. Ἐκεῖνος τοίνυν ὑπὲρ τοῦ χρυσοῦ δεδοικώς, µὴ καὶ ἀφαιρεθείη τοῦτον, πέρας τῶν ὑποσχεθέντων οὐκ εἰληφότων, πρόσεισι τῷ βασιλεῖ καὶ αὖθις, τῇ τε τοῦ προσώπου ἐνστάσει καὶ τῷ σκυθρωπῷ τῆς ὄψεως, κακῶν ἄγγελος ἥκειν δοκῶν καὶ ἅµα δῆλος εἶναι βουλόµενος τῆς ἐκείνου ζωῆς ἐκ παντὸς φροντίζων καὶ εὐνοϊκῶς ἔχων καὶ πιστότατα πρὸς αὐτὸν διακείµενος. Ἔνθεν τοι καὶ ποικίλως αὐτὸν ὑποτρέχει καὶ ὑποκάθηται ῥήµασιν. Οἱ κατὰ τοῦ σοῦ κράτους, Δέσποτα (εἰρηκώς), πονηρὰ µεµελετηκότες, ἀνθʼ ὧν παρʼ αὐτοῦ ἀπέλαυσαν ἀγαθῶν, οὐδὲ ἐν τῇ φυλακῇ ὄντες ἀφίστανται τῆς ἴσης µελέτης, οὐδέ τις αὐτοὺς αἱρεῖ µεταµέλεια, ἀλλʼ ἐµµένουσι καὶ νῦν τοῖς προτέροις καὶ τὰ αὐτὰ πάλιν κακούργως ῥάπτουσι. Νῦν οὖν, εἰ µέν ἐστι ὅπως αὐτοὺς ἀξίως τιµωρησαίµεθα· εἰδʼ οὔ, ἄλλα σκεπτέον, µὴ αὐτοὶ προλαβόντες ἡµᾶς, κακῶς διαθῶνται. Θορυβοῦσι ταῦτα τὸν βασιλέα καὶ εἰς ὑπονοίας ἐµβάλλουσιν. Ἀµέλει καὶ ἀπολῦσαι φροντίδων τοὺς λογισµοὺς καὶ µὴ τρέµειν εἰς τὸ µέλλον καὶ δεδοικέναι βουλόµενος, θάνατον κατακρίνει τῶν ἀναιτίων."
syMA.commemoration01.narration.p46 = "Ὥριστο τοίνυν τὸ θανεῖν αὐτοὺς εἰς τὴν ἐπιοῦσαν· ἡ γὰρ ψῆφος ἑσπέρας ἐδέδοτο· καὶ τῷ δεσµοφύλακι δυστυχὴς ἄγγελος ἧκε τῆς καταδίκης καὶ πάντα µηνύει τὰ κατʼ αὐτούς· ὁ δὲ πολλὰ πρότερον ἐφʼ ἑαυτοῦ θρηνήσας τὴν συµφοράν, (ἦν γάρ, ὡς ἔοικε, πολλῷ τοῦ ἐπάρχου φιλανθρωπότερος, ἄλλως τε καὶ φίλος αὐτοῖς ἤδη καὶ συνήθης γενόµενος·) εἶτα καὶ τοῖς ἀνδράσι πενθῶν πρόσεισι, καί, ὄφελον, ἔλεγε, µηδὲ τὴν πρώτην ὑµῶν εἰς λόγους ἦλθον, µηδὲ τοσοῦτον διετρίψατε παρʼ ἐµοὶ χρόνον, µηδὲ τραπέζης ὑµῖν, µηδὲ ἁλῶν ἐκοινώνησα· ῥᾷον γὰρ ἂν ὑπέστην τὴν συµφοράν, ἧττον ἤλγησα τὴν διάζευξιν, οὐκ ἄν µου τὸ πάθος οὕτω καθίκετο τῆς ψυχῆς· αὔριον γὰρ ἀπʼ ἀλλήλων διαζευγνύµεθα τὴν πικράν, οἴµοι! καὶ τελευταίαν διάζευξιν, καὶ οὐκ ἂν ὑµῶν ἔτι τὴν ποθεινὴν ὄψοµαι θέαν· οὐ λαλούντων ἀκούσω, οὐκ ἄρτον κοινὸν παραθήσοµαι· ἀναιρεθῆναι γὰρ ἐκελεύσθητε. Ἀλλʼ εἴ τι καὶ περὶ τῆς οὐσίας βούλεσθε διαθεῖναι τῆς ὑµετέρας, ἤδη καιρός, µὴ καὶ φθάσῃ τὴν ὑµῶν γνώµην ὁ θάνατος. Ταῦτα µὲν εἶπε θρηνῶν καὶ τὸν θάνατον ἐκείνων πικρῶς ὀδυρόµενος."
syMA.commemoration01.narration.p47 = "Οἱ δέ, (τί γὰρ ἂν καὶ ἔδρασεν ἐπὶ τούτοις ψυχή, µηδὲν ἑαυτῇ θανάτου ἄξιον συνειδυῖα;) περιεῤῥήγνυντό τε τὰς ἐσθῆτας καὶ τὰς τρίχας ἀθλίως ἐτίλλοντο· ἵνα τί δὲ ἡµεῖς τὸν τῶν κακούργων ὑποστησόµεθα θάνατον; τί καὶ θανάτου ἄξιον εἰργασµένοι; Τοὺς οἰκείους ὀνοµαστὶ ἐκάλουν, τοὺς συγγενεῖς, τοὺς συνήθεις· ἐπεµαρτύροντο Θεὸν τοῖς παροῦσι· τὸν θάνατον ἤδη πρὸ τῶν ὀφθαλµῶν ἐφαντάζοντο. Οὕτω πικρῶς ἐποδυροµένων καὶ τὴν συµφοράν, φεῦ! περιπαθῶς θρηνούντων, ἕτερος αὐτῶν, Νεποτιανὸς τοὔνοµα, εἰς µνήµην ἥκει Νικολάου, καὶ ὅπως ἐν τοῖς Μύροις ἀνδρῶν ἐκεῖνος τῶν τριῶν προέστη, καὶ θανάτου ἐξείλετο, σωτὴρ αὐτοῖς ἐκ παραδόξου καὶ ἀγαθὸς προστάτης γενόµενος."
syMA.commemoration01.narration.p48 = "Ταῦτα πρὸς ἀλλήλους αὐτοῖς διοµιλουµένοις, (εὑρετικὸν γὰρ ἀνάγκη, πρὸς πολλὰς ἐννοίας ἐγείρουσα, καὶ ψυχῶν µεσῖτις·) κἀκείνοις τὰ πρὸς Θεὸν Νικόλαος παρελαµβάνετο· καί, Κύριε, ὁ Νικολάου Θεός, ὁ τοὺς τρεῖς ἄνδρας πρότερον ἀδίκου θανάτου ῥυσάµενος, ἔπιδε καὶ νῦν ἐφʼ ἡµᾶς, ἔλεγον, ὅτι ὁ βοηθῶν ἐν ἀνθρώποις οὐκ ἔστιν· ἰδοὺ γὰρ συνέχεται ἡµῖν ἡ καρδία καὶ αἱ θλίψεις αὐτῆς ἐπληθύνθησαν ἐφʼ ἡµᾶς, καὶ οὐδεὶς ὁ ἐξάγων ἡµᾶς ἐκ τοῦ πειρασµοῦ· ἰδοὺ καὶ ἡ φωνὴ πρὸ τῆς ψυχῆς ἡµᾶς ἐπιλείπει, καὶ ἡ γλῶττα τῷ πυρὶ τῆς καρδίας ξηραίνεται, καὶ οὐκέτι σοι οὐδὲ προσενεγκεῖν δυνάµεθα δέησιν. Ταχὺ προκαταλαβέτωσαν ἡµᾶς οἱ οἰκτιρµοί σου, Κύριε· µὴ παρόψῃ τὴν ἀδικίαν, µὴ ὑπερίδῃς τὸν ἄδικον θάνατον. Ἐξελοῦ ἡµᾶς ἐκ χειρὸς τῶν ζητούντων ἡµῶν τὴν ψυχήν, καὶ σπεῦσον εἰς τὴν βοήθειαν ἡµῶν· αὔριον γὰρ θανατούµεθα."
syMA.commemoration01.narration.p49 = "Τούτοις προσχὼν ὁ τοὺς φοβουµένους αὐτόν, ὡς τέκνα Πατήρ, οἰκτείρων, ἐξαποστέλλει βοήθειαν αὐτοῖς ἐξ Ἁγίου τὸν οἰκεῖον θεράποντα. Καὶ τῆς νυκτὸς ὄναρ τῷ βασιλεῖ ὁ θαυµαστὸς Νικόλαος ἐπιστάς, Βασιλεῦ, ἔφη, τὸ τάχος ἀναστάς, τοὺς κατεχοµένους τρεῖς παρὰ τῇ φυλακῇ στρατηλάτας ἄνες· µάτην γὰρ ἐσυκοφαντήθησαν· εἶτα καὶ ἣν πάσχουσιν ἀδικίαν ἐξετραγῴδει καὶ τὰ τοῦ δράµατος διεξίει σὺν ἀκριβείᾳ· εἰδʼ οὔ, πόλεµον κινήσειν καὶ κακῶς αὐτὸν ἀπολεῖν καὶ τὰ ἔσχατα δρᾶσαι ἠπείλει. Καταπλαγεὶς τοίνυν ὁ βασιλεὺς τὴν τοῦ ἀνδρὸς παῤῥησίαν, τῇ τε ἄλλῃ, καὶ ὅτι ἀωρὶ τῶν νυκτῶν οὕτω τῶν βασιλείων ἔνδον ἐγένετο. Ἀλλὰ τίς, ἤρετο, σὺ ὁ τοιαῦτα τῷ ἐµῷ κράτει ἐπισείων καὶ διαπειλούµενος; Ὁ δέ, Νικόλαος, ὁ ἐν τῇ Μυρέων Μητροπόλει, ἔφη. Καὶ αὐτίκα ὁ µὲν ὑπὸ τῆς ὄψεως διαταραχθεὶς ἀνίσταται. Ὁ δὲ Ἅγιος ἐπίσης καὶ τῷ ἐπάρχῳ Ἀβλαβίῳ καθεύδοντι ἐπιφαίνεται, καὶ τὰ αὐτὰ περὶ τῶν ἀνδρῶν ἐπισκήπτει, Ἀβλαβίῳ δὲ ἐροµένῳ καὶ αὐτῷ, ὅς τις εἴη, Νικόλαος, ἀπεκρίνατο, τοῦ Χριστοῦ δοῦλος. Διυπνισθεὶς τοίνυν Ἀβλάβιος, ἔστρεφέ τε τῷ νῷ τὴν θέαν, καὶ τί ποτε ἄρα τὸ φανέν, καὶ ὅ,τι δηλοῦν ἐσκόπει. Καὶ αὐτίκα ἥκει τις πρὸς αὐτὸν παρὰ βασιλέως µηνύων, ἅπερ ὁ βασιλεὺς ἐν ὕπνῳ ἐθεάσατο. Καὶ ὃς πάλιν ἀπαγγέλλει τὴν ὄψιν καὶ τὰ φανέντα αὐτῷ ἅπαντα διεξίει."
syMA.commemoration01.narration.p50 = "Πρὸς τὸ παράδοξον τοίνυν ἐκεῖνο τῆς θέας ἄµφω καταπλαγέντες, ὅτε βασιλεὺς καὶ ὁ ἔπαρχος, καὶ ὅπως, ὥσπερ ἀπὸ συνθήµατος, ἡ αὐτὴ ὄψις ἑκατέρῳ ἐφοίτησεν, ἐπειδὴ τὸ ὄνειρον συµβαλεῖν οὐκ εἶχον, µετακαλεσάµενος ἀπὸ τῆς φυλακῆς τοὺς στρατηλάτας ὁ βασιλεύς, Τίσι, φησί, µαγείαις χρησάµενοι, τοιούτους ἡµῖν ἀπεπέµψατε τοὺς ὀνείρους, πόλεµον οὕτω σφοδρὸν ἐπισείοντας, καὶ τὰ µεγάλα καθʼ ἡµῶν ἀπειλοῦντας; Οἱ δέ, µηδὲν τοιοῦτον ἐν ἑαυτοῖς συνειδότες, νεύµασιν ἀλλήλους ἠρώτων, εἴτι ἄν τις αὐτῶν εἰδείη, ἐκπεπληγµένον ἕκαστος ἑκάστῳ τὸν ὀφθαλµὸν ἐπιβάλλοντες. Ὁ βασιλεὺς τοίνυν οὕτω τοὺς ἄνδρας ἔχοντας ἰδών, ἐπὶ τὸ πραότερον µεταβάλλει, καὶ προσχὼν αὐτοῖς, ἀποκρίνασθαι πρὸς ταῦτα κελεύει."
syMA.commemoration01.narration.p51 = "Οἱ δέ, δακρύων τοὺς ὀφθαλµοὺς πληρώσαντες καὶ συνεχὲς ἀναβλύζοντες, Ἡµεῖς, εἶπον, ὦ βασιλεῦ, οὔτε µαγείαν, ὅ,τι ποτʼ ἐστὶν οἴδαµεν, οὔτε κατὰ τοῦ σοῦ κράτους δεινόν τι ἐµελετήσαµεν· µάρτυς ὁ πάντας ὁρῶν ὀφθαλµός. Εἰδὲ µὴ οὕτω ταῦτα, ἀλλά τι πονηρὸν ἡµῖν ἔσκεπται κατὰ σοῦ, µηδένα, ὦ βασιλεῦ, µηδένα καθʼ ἡµῶν λάβῃς ἔλεον· µή, πρὸς τῆς Τριάδος αὐτῆς, µηδὲ ὅλου φείσῃ τοῦ γένους ἡµῶν· ἀλλʼ εἴτι καὶ θανάτου βαρύτερον, ἀποφῆναι καθʼ ἡµῶν. Ἡµῖν, ὦ βασιλεῦ, οὗτος ἐκ πατέρων κλῆρος ὑπῆρξε, τὸν βασιλέα τιµᾶν καὶ τὴν εἰς αὐτὸν εὔνοιαν τοῦ παντὸς προτιµᾶν· εἴ δέ τις ταῦτα παραβαίνοι, ζηµιοῦν αὐτὸν τὰ µεγάλα καὶ ὡς πολεµίῳ τὸ λοιπὸν χρῆσθαι. Ὥς τε ἀµελοῦντες ἑαυτῶν, τὴν σήν, ὦ βασιλεῦ, ἐβλέποµεν σωτηρίαν· ὅθεν καὶ ἀµοιβαὶ φιλότιµοι παρὰ τῆς σῆς ἡµῖν ἠλπίζοντο δεξιᾶς. Ἐπειδὴ δὲ καὶ πολεµία χεὶρ κατὰ τοῦ σοῦ κράτους ἐκινεῖτο καὶ τοιαύτην ἀνδρῶν ἀρετὴν ὁ καιρὸς ἐζήτει, τοὺς ἄλλους παραδραµών, ὅσοι τοῦ αὐτοῦ ἡµῖν ἐτύγχανον ἀξιώµατος, ἡµᾶς, ὡς οὐκ ὄφελον, προείλου, καὶ τὴν πρὸς ἐκείνους ἡµῖν ἐνεχείρισας φροντίδα. Ταῦτά τοι καὶ πρόθυµοι τῷ σῷ προστάγµατι εἵξαµεν καὶ τὰ πρὸς τοὺς ἐχθροὺς ἐπανειλόµεθα καὶ τὴν οἰκείαν ἀρετὴν (σὺν Θεῷ δὲ εἰρήσθω) ἐπὶ τῶν ἔργων ἱκανῶς παρεστήσαµεν. Ὅπερ οὖ οἶδʼ ὅτι πάντες συµφήσουσι, τοῦτο τὴν εὐδαιµονίαν πρότερον ἡµῖν παρασχόν, νῦν καθʼ ἡµῶν ὁ φθόνος ὁπλίζει, καὶ κρινόµεθα, φεῦ! ὡς ὁρᾷς, καὶ τὰ ἔσχατα πείσεσθαι προσδοκῶµεν. Ὥς τε περιέστηκεν ἡµῖν, ὦ βασιλεῦ, ἡ τῆς πρὸς σὲ εὐνοίας ἀπόδειξις, µείζονος τιµωρίας ὑπόθεσιν εἶναι· καὶ ἀντὶ δόξης ἐλπιζοµένης καὶ ἀµοιβῶν, θανάτου φόβος ἡµᾶς ἔχει καὶ καταδίκης, ἐπὶ τῷ τελευταίῳ τούτῳ καὶ δυστυχεῖ κατορθώµατι. Πῶς ταῦτα, Ἥλιε, πῶς ταῦτα, Δίκη, φέρεις ὁρᾶν;"
syMA.commemoration01.narration.p52 = "Τούτοις ὁ βασιλεὺς κατακλασθεὶς τὴν ψυχήν, δῆλος ἦν µεταµελόµενος ἐπὶ τῇ ἐκείνων ὕβρει· ἔτρεµε γὰρ τὰ τοῦ Θεοῦ δικαιώµατα καὶ τὴν ἁλουργίδα ᾐσχύνετο, µή, νοµοθετῶν ἄλλοις, αὐτὸς εὐθύνας ὑπόσχῃ τῆς κρίσεως. Εὐθὺς οὖν ἐπιεικὲς ὁρᾷ πρὸς αὐτοὺς καὶ ἡµερώτατα φθέγγεται."
syMA.commemoration01.narration.p53 = "Οἱ δὲ τὰς ψυχὰς πρὸς τὸν λόγον διαναστάντες, ἐπειδὴ καὶ τὸ ἐνδόσιµον τῆς παῤῥησίας αὐτοῖς ἐδόθη παρὰ τοῦ βασιλέως, ἐδηµοσίευον τὸν θησαυρόν, οὐκ ἔκρυπτον τὴν ἐλπίδα. Καί, Κύριε, ὁ τοῦ σοῦ Νικολάου Θεὸς µέγας, ἐβόων, ὁ τοὺς τρεῖς ἄνδρας ποτὲ τοῦ ἀδίκου θανάτου διασωσάµενος, ἐξελοῦ καὶ ἡµᾶς διʼ αὐτοῦ τοῦ ἐπηρτηµένου τούτου κινδύνου. Ἁρπάζει τὸν λόγον ὁ βασιλεὺς καί, Τίς οὗτός ἐστιν ὁ Νικόλαος; ἔφη, καὶ πῶς, καὶ τίνας ἔσωσεν; εἴπατε. Νεποτιανὸς οὖν αὐτίκα πάντα διέξεισιν αὐτῷ κατὰ µέρος. Ὁ δὲ βασιλεύς, τῇ περὶ τὸ Θεῖον καὶ τοὺς αὐτοῦ θεράποντας τιµῇ καὶ προτοῦ καλλυνόµενος, οὐδʼ ἐνταῦθα γοῦν λήθην τῆς οἰκείας ἐλάµβανεν ἀρετῆς· ἀλλʼ ὁµοῦ τε περὶ τοῦ ἀνδρὸς ἀνηγγέλῃ καὶ οὐδὲ πολλῶν ἐδεήθη λόγων· ἀλλʼ εἰς τὴν φανεῖσαν ὄψιν αὐτῷ ἐπὶ πλέον ἀνενεγκὼν καὶ τὴν ὑπὲρ τῶν ἀδικουµένων παῤῥησίαν καὶ τὸν πολὺν ἐκεῖνον ζῆλον ὑπερθαυµάσας, συγγνώµης τε ἀξιοῖ τοῦς ἄνδρας· καί, Οὐκ ἐγώ, φησίν, ἡµῖν χαρίζοµαι τὴν ζωήν, ἀλλʼ ὃν ὑµεῖς εἰς βοήθειαν ἐκαλέσατε καὶ ὃς οὐδὲ καθεύδειν εἴα ἡµᾶς, προστατῶν ὑµῶν καὶ κηδόµενος. Ἄπιτε τοιγαροῦν παρʼ αὐτόν, καὶ κειράµενοι τὴν κόρη, τὰ τῆς εὐχαριστίας ἀπόδοτε· ἀπαγγείλατε δὲ καὶ παρʼ ἡµῶν, ὅτι τὸ κελευσθὲν ἰδοὺ πεποίηκα· µὴ ἀπειλείτω µοι."
syMA.commemoration01.narration.p54 = "Ταῦτα εἶπε, καὶ χρυσοῦν Εὐαγγέλιον καὶ σκεῦός τι ἕτερον χρυσοῦν, καὶ αὐτὸ ἐκ λίθων τιµίων συγκείµενον, καὶ κηριόλους δύο χρυσοῦς δίδωσιν αὐτοῖς, ἐντειλάµενος ἀναθῆναι ταῦτα τῷ ἐν Μύροις Ναῷ. Οὕτω καὶ αὐτοὶ παραδόξου σωτηρίας ἐπιτυχόντες, εὐθὺς ὁδοῦ τε ἥψαντο, καὶ περιχαρεῖς εἰς τὸν Ἅγιον ἥκουσιν, ἄσµενοί τε αὐτὸν εἶδον, καὶ δῆλοι ἦσαν, ὑπὸ τῆς ἄγαν ἡδονῆς, πρόθυµοι εἶναι καὶ αὐτὴν προέσθαι τὴν χαρισθεῖσαν αὐτοῖς ζωήν, ὥς τε ἀξίαν ἀποδοῦναι τὴν εὐχαριστίαν τῷ οὕτως εὐεργετήσαντι· εἶτα καὶ τὰ τοῦ βασιλέως ἀνατιθέασι, Κύριε, Κύριε, τίς ὅµοιός σοι; ῥυόµενος πτωχὸν ἐκ χειρὸς στερεωτέρων αὐτοῦ, ἠρέµα ὑποφωνοῦντες, µηδὲ αὐτοὺς ἀγεύστους τῆς ἡδονῆς τοὺς πένητας ἀφιέντες, ἀλλὰ καὶ τούτους τοῖς οὖσι δεξιωσάµενοι."
syMA.commemoration01.narration.p55 = "Ταύτῃ τοιγαροῦν ἐπὶ τῶν ἔργων τοῦ Θεοῦ τὸν οἰκεῖον θεράποντα µεγαλύνοντος, ὑπόπτερος ἡ περὶ αὐτοῦ φήµη διαρθεῖσα, πανταχοῦ τε ἔθνους, καὶ πάντα περιελάµβανε, πέλαγός τε διέβαινε καὶ κατὰ θαλάσσης ἐφέρετο καὶ οὐδένα τόπον ἀνήκοον τῶν µεγάλων τοῦ ἀνδρὸς χαρίτων ἠφίει."
syMA.commemoration01.narration.p56 = "Ναῦται γοῦν ποτε κλύδωνι περιπίπτουσι χαλεπῷ· οἳ τῆς ἐν χερσὶν ἀπογνόντες σωτηρίας, ἐπειδὴ τὸν µέγαν Νικόλαον, ὀξεῖαν ἐπὶ τοῖς παρʼ ἐλπίδα βοήθειαν ὑπὸ τῆς φήµης ἐµάνθανον, ὅλοι τῆς δεήσεως τῆς πρὸς αὐτὸν γίνονται, τοῦτόν τε κατὰ τοῦ κλύδωνος ἐκάλουν καὶ αὐτῷ τὰς χεῖρας ὤρεγον καὶ µόνης ἐξείχοντο τῆς παρʼ αὐτοῦ βοηθείας. Καὶ ὅς, οὐδὲ βραχὺ µελήσας, ἐπιπηδᾷ εὐθὺς τῇ νηί, καὶ φανερὸς τοῖς ἐκείνων γενόµενος ὀφθαλµοῖς. Ἰδού, κεκλήκατέ µε, φησί, καὶ βοηθήσων ὑµῖν πάρειµι. Εἶτα θαῤῥεῖν αὐτοῖς διακελευσάµενος, τοῦ πηδαλίου τε λαµβάνεται ὑπὸ τῇ πάντων ὄψει καὶ ταύτῃ τὴν ναῦν ἰθύνειν ἑῴκει. Εἶτα καὶ τῇ θαλάσσῃ ἐπιτιµήσας, τὰς τρικυµίας αὐτοῖς καὶ τοὺς στροβίλους καὶ τὰ ἄλλα τὰ ἐκ τοῦ χειµῶνος κοιµίζει κακά, ὥσπερ δὴ καὶ ὁ ἐµὸς Ἰησοῦς τὸ πρότερον· καὶ οὕτως ἥµερον καὶ γαληνὸν αὐτοῖς δίδωσι πλοῦν."
syMA.commemoration01.narration.p57 = "Ὡς οὖν πράῳ τῷ πνεύµατι φεροµένους ἡ χέρσος αὐτοὺς ὑπεδέχετο, τῆς νηὸς ἀποβάντες, τὸν διασωσάµενον τοῦ κινδύνου αὐτοὺς ἠπείγοντο φθάνειν. Εἶτα, µαθόντες εἰς τὴν Ἐκκλησίαν αὐτὸν οἴχεσθαι, ἀπίασι παρὰ τὸν Ναόν. Ὁ µὲν οὖν µέρος ἑαυτὸν τοῦ κλήρου ποιήσας, εἱστήκει µετὰ τῶν ἄλλων· οἱ δέ, ὡς ἐπέβαλον αὐτῷ τὰς ὄψεις, µήπω τούτοις γνωσθέντι πρότερον, ἀπὸ γοῦν τῆς ἐν τῷ πελάγει ἐπιφανείας εἰς ἐκεῖνον εὐθὺς ἀνέφερον· καὶ προσδραµόντες, προσπίπτουσιν αὐτοῦ τοῖς ποσί· καὶ ἡ γλῶττα µὲν εἰς εὐχαριστίαν αὐτοῖς ἐκινεῖτο, συνεφθέγγετο δὲ ταύτῃ καὶ ἡ ψυχή, ὧν τε ἔπαθε καὶ ὅπως ἐῤῥύσθη µιµνησκοµένη, δάκρυά τε διὰ τῶν ὀφθλαµῶν προΐει τῶν λεγοµένων µάρτυρας· εἶτα καὶ τοῖς παροῦσι κατὰ µέρος τὸ τοῦ δράµατος διηγοῦντο."
syMA.commemoration01.narration.p58 = "Ὁ θαυµαστὸς τοίνυν Νικόλαος, κινδύνου ῥύεσθαι τοῦ τῆς ψυχῆς οὐχ ἧττον εἰδώς, ὃ καὶ τῆς πλείονος µᾶλλον ἠξίου µερίµνης, ἐπειδὴ τῷ διορατικῷ τοῦ Πνεύµατος χαρίσµατι, µοχθηρίαν αὐτοῖς ὑποκαθηµένην ἑώρα, πόῤῥω Θεοῦ καὶ τῶν ἐκείνου βάλλουσαν ἐντολῶν, Ἐπίγνωτε ἑαυτούς, ἔλεγε, παρακαλῶ, τέκνα· ἐπίγνωτε, καὶ τὰς καρδίας ὑµῶν καὶ τὰ τοῦ νοῦ κινήµατά τε καὶ διανοήµατα, εἰς εὐαρέστησιν ἀπευθύνατε τοῦ Θεοῦ. Κἂν γὰρ τοὺς πολλοὺς λανθάνωµεν καὶ χρηστοὶ δοκῶµεν, ἀλλʼ ἐκεῖνόν γε πάντως οὐδὲν λήσεται τῶν ἡµετέρων. Ἄνθρωπος µὲν γὰρ εἰς πρόσωπον, φησί, Θεὸς δὲ εἰς καρδίαν, ἠκούσατε καὶ τοῦτο τῆς Γραφῆς λεγούσης· Μὴ ποιεῖτε κακὰ καὶ οὐ µὴ καταλάβῃ ὑµᾶς κακά. Μάθετε δὲ µᾶλλον εὖ ποιεῖν καὶ τὸν ἁγιασµὸν τοῦ σώµατος ὅλῃ προθέσει καταδιώξατε· ναὸς γὰρ ὑµεῖς Θεοῦ. Ὃς δὲ φθείρει τὸν ναὸν τοῦ Θεοῦ, φθερεῖ αὐτὸν ὁ Θεός· Παῦλος ταῦτα ὁ θεῖος φησίν· Οὕτω ποιεῖτε, καὶ τοῦ λοιποῦ ἕξετε βοηθὸν ἄµαχον τὸν Θεόν."
syMA.commemoration01.narration.p59 = "Ἀρκεῖ µοι τὰ εἰρηµένα, ἣν οὗτος ἐπλούτει παρὰ Θεοῦ ῥοπήν, ἱκανῶς παραστῆσαι· ἀλλʼ οὐκ οἶδʼ ὅπως ἡ περὶ αὐτοῦ µνήµη οὐδʼ ἐνταῦθα στῆναι τὸ ὅλον ἀνέχεται, ἀλλʼ εἰµὴ καὶ τὰ λειπόµενα προσθήσει, ζηµίαν τίθεται τὴν µεγίστην. Λόγος δέ τις ἄνωθεν τοῦ χρόνου καὶ εἰς ἡµᾶς φοιτήσας, τὸν µακάριον τουτονί, πρεσβυτικὸν µὲν τὸ ἦθος, ἀγγελικὸν δὲ τὴν θέαν, ἁγιασµοῦ δὲ καὶ χάριτος ἀποπνέοντα θείας ὑπογράφει· προστίθησι δὲ καὶ ταῦτα περὶ αὐτοῦ. Ὡς εἴ τις αὐτῷ καὶ ἐντύχοι, πολλὴ τῷ ὄντι αὐτίκα, καὶ παρὰ µόνης τῆς ἐκείνου θέας, ἐπίδοσις πρὸς τὸ βέλτιον καὶ µεταβολή τις ἐγίνετο. Καὶ ἕκαστος δὲ πάθει τινὶ καὶ λύπῃ βαρυνόµενος τὴν ψυχήν, ὡς µόνον αὐτῷ ἀτενίσειεν, ἱκανὴν εὕρισκε τοῦ λυποῦντος παραµυθίαν. Ἐξίει δὲ καί τις ὑπέρφωτος ἀστραπὴ τῆς ἐκείνου θέας καὶ τὸ πρόσωπον κατέλαµπεν ὑπὲρ τὸ Μωσέως. Εἴπου τοίνυν συµβαίη τῶν ἑτεροδόξων τινὰς αὐτῷ καθʼ ὁδὸν συνελθεῖν µόνον, εἰ τῆς ἐκείνου ἀπολαύσειαν γλώσσης, εὐθὺς ἀπίεσαν, τὴν ἐκ παίδων συναυξηθεῖσαν αὐτοῖς αἵρεσιν ἀποβαλόντες, τὸν ὀρθὸν τῆς ἀληθείας λόγον ἐνστερνισάµενοι."
syMA.commemoration01.narration.p60 = "Ὁ µέν, οὕτω διαβιώσας καὶ λαµπρῶς κατά γε τὸν τῆς ἀρετῆς λόγον πολιτευσάµενος, καὶ οἷόν τι µύρον χαρίεν ὡς ἀληθῶς, καὶ προσαγωγὸν ἐν µέσῳ τῆς Μυρέων τοῖς ἄνθεσι τῶν θείων χαρίτων µυρίσας, βαθύτατά τε γηράσας, καὶ πλήρης ἡµερῶν, τῶν τε θείων καὶ τῶν λυοµένων γενόµενος, ἐπεὶ καὶ ἄνθρωπον ὄντα τοῦτον ἔδει τῷ καιρῷ νόµῳ λειτουργῆσαι τῆς φύσεως, νόσῳ περιπίπτει βραχείᾳ. Ἡ δὲ αὐτῷ εἰς εὐχαριστίας τὰς πρὸς τὸν Θεόν, καὶ ὕµνους ἐξοδίους τε καὶ προπεµπτηρίους ἀνήλωτο, καὶ τῇ τῆς ἐκδηµίας ἐλπίδι χαριέστατα διετίθει τοῦτον· ὅπερ γὰρ τοῖς ἄλλοις τὸ τῇ σαρκὶ παραµένειν, τοῦτο ἐκείνῳ τὸ διαζευχθῆναι τοῦ σώµατος. Ἀλλʼ ὁ µὲν οὕτω τὸν ἐπίκηρον τουτονὶ καὶ βραχὺν καταλείπει βίον, διαβαίνει τε πρὸς τὴν µακρὰν ἐκείνην καὶ µακαρίαν ζωήν, λαµπρότησιν Ἀγγέλων συνών, καὶ συναγαλλόµενος, καὶ τὸ τῆς Τριάδος φέγγος ὁρῶν τρανότερόν τε καὶ καθαρώτερον. Τὸ δὲ τούτου σῶµα τὸ τίµιον, χερσὶν ὁσίαις Ἐπισκόπων καὶ τοῦ Κλήρου παντὸς λαµπροφορίᾳ τιµώµενον, τῷ ἐν Μύροις ἐναπετέθη Ναῷ, µύρον καὶ εἰς τόδε χρόνου προχέον, νόσων ψυχικῶν τε καὶ σωµατικῶν ἴαµα."
syMA.commemoration01.narration.p61 = "Τῶν γοῦν ἁπανταχόθεν γῆς ἐκεῖ συῤῥεόντων, ἀφθόνου µεταλαµβανόντων τῆς χάριτος, πόῤῥω τινὰς τῆς Λυκίων διῳκισµένους καὶ πολλῶν ἐπέχοντας ἡµερῶν ὁδόν, πόθος λαµβάνει θερµός, τὸ τοῦ Ἁγίου µνῆµα καταλαβεῖν, ἀρύσασθαί τε τοῦ µύρου, καὶ µεταλαβεῖν τοῦ ἁγιασµοῦ. Καὶ δὴ τὰ ἱστία ἐνθέµενοι τῇ νηί, πρὸς τὴν Λυκίαν πλεῖν ἔµελλον. Πονηρὸν δὲ δαιµόνιον, ὃ τὸν βωµὸν πάλαι τῆς Ἀρτέµιδος κατοικοῦν ἦν, ὃ ὁ πολὺς Νικόλαος ἐκεῖθεν µετὰ τῶν ἄλλων ἀπήλασεν, εἰς ἔδαφος τὸν βωµὸν κατασείσας, καὶ τὸν πλοῦν ἐκεῖνον αἰσθόµενον, καὶ τοῦτο µὲν µνησικακοῦν τῷ Ἁγίῳ, τῆς τε τοῦ νεὼ καταστροφῆς, καὶ τῆς οἰκείας ἐκεῖθεν ὑπερορίας καὶ ὅση δύναµις ἀµύνασθαι σπουδάζον· τοῦτο δὲ καὶ τοῦ ἁγιασµοῦ τοὺς ἄνδρας ἀποστερῆσαι βουλόµενον καὶ βλάψαι τὸν πόθον, γυναῖκα ὑποκρινόµενον, ἄγγος τι πλῆρες ἐλαίου βαστάζειν ἐδόκει· καὶ τοῦτο προθυµεῖσθαι µὲν ἀποφέρειν, ἔλεγε, πρὸς τὸν τοῦ Ἁγίου τάφον, δεδοικέναι δὲ τὸ πολὺ τοῦ πλοῦ καὶ τρέµειν· ἀδύνατον γάρ, φησί, γυναικί, πρὸς τοσοῦτον ἀποθαρσῆσαι πέλαγος. Δέοµαι τοιγαροῦν ὑµῶν, τὸ ἄγγος ἐκεῖνο λαβόντας, κοµῖσαι παρὰ τὸν τάφον καὶ βαλεῖν τῷ τοῦ Ἁγίου λύχνῳ τὸ ἔλαιον. Τοιαῦτα τὸ βδελυρὸν δαιµόνιον ἔλεγέ τε καὶ ἠξίου, τὸ ἄγγος ἐκεῖνο ταῖς χερσὶ πιστεῦον τῶν φιλοθέων. Τὸ δὲ ἄρα, πονηρά τις ὑπῆρχεν ἐνέργεια, καὶ ὅλως ἀξία τοῦ δεδωκότος."
syMA.commemoration01.narration.p62 = "Πείθει τοίνυν πολλὰ ἱκετεῦσαν. Καὶ λαβόντες αὐτό, ἐπειδὴ ὁ τῆς πρώτης ἡµέρας πλοῦς αὐτοῖς ἤνυστο, σὸν ἔργον, ὦ πιστὲ τοῦ Θεοῦ θεράπον καὶ δεξιὲ τοῖς κινδυνεύουσι παραστάτα, καὶ τοῦτο δὴ τὸ παραδόξως γενόµενον! νύκτωρ γάρ τινι τούτων ἐπιφανείς, ῥίπτειν κατὰ τοῦ βυθοῦ τὸ ἄγγος κελεύει. Οἱ δέ, αὐτίκα ὄρθρου διαναστάντες, οὕτως ἐποίουν· καὶ ἀκοντίζουσιν αὐτὸ κατὰ τοῦ πελάγους· καὶ εὐθὺς φλόξ τε µετέωρος πρὸς τὸν ἀέρα ᾔρετο καὶ καπνοὶ ἐκεῖθεν καὶ ὀδµαὶ δυσώδεις ἐπέµποντο· τό τε ὕδωρ διέσχε καὶ κάτωθεν ἀνακαχλάσαν, βρασµώδεις ψόφους ἐποίει, καὶ σπινθῆρες αἱ σταγόνες ἦσαν· ἥ τε ναῦς, κλύδωνι τοσούτῳ ἀποληφθεῖσα, κατεδύετο ἤδη· καὶ οἱ ἄνδρες, τῷ παραλόγῳ τοῦ κινδύνου καταπλαγέντες, ἀπεγνωκότες, ἄγριον εἰς ἀλλήλους ἑώρων, καὶ ὅλως ἐν ἀµηχανίᾳ ἦσαν. Ἀλλʼ ὁ πόῤῥωθεν τῆς αὐτῶν σωτηρίας προνοῶν καὶ τὸ ἄγγος ἀφεῖναι κατὰ τοῦ βυθοῦ κελεύσας, οὗτος αὐτοῖς κἀνταῦθα ἐπιφανείς, τοῦ χαλεπωτάτου κλύδωνος ῥᾷστα καὶ τοῦ κινδύνου ἐξείλετο. Ὁµοῦ τε γὰρ ἡ ναῦς βραχὺ τοῦ τόπου µετέβη καὶ τοῦ δέους οἱ ἄνδρες ἀφέθησαν καὶ αὔρα τις περιέπνευσε τούτοις, ἡδεῖά τε καὶ εὐώδης, καὶ ἥσθησαν τῇ ὀδµῇ, καὶ τὰς ψυχὰς ὡς ἥδιστα διετέθησαν."
syMA.commemoration01.narration.p63 = "Ταῦτά σοι πρὸς Θεοῦ τὰ γέρα, Νικόλαε· αὗται τῶν πόνων αἱ ἀµοιβαί· ταῦτα τῶν ἀσκητικῶν ἀγώνων τὰ ἔπαθλα, τὰ κατὰ τὸν παρόντα, φηµί, βίον· τὰ γὰρ τοῦ µέλλοντος ἐκεῖνα πάντως εἰσὶ τὰ µήτε ὀφθλαµῷ θεατά, µήτε ὠσὶν ἀκουστά, µήτε καρδίᾳ ληπτὰ γενόµενα, ἃ ἑτοιµάσαι τὸν Θεὸν δεδιδάγµεθα τοῖς ἀγαπῶσιν αὐτόν. Ἐγὼ δέ σε οὐδὲν ὀκνήσω καὶ λαµπρὸν Μάρτυρα καλέσαι καὶ στεφανίτην ἀναίµακτον, (ὅσα γε ἀναφέρειν εἰς προαίρεσιν ἐπιστάµεθα), εὐχῇ µόνῃ τὸ δυσσεβὲς κράτος καταβαλόντα καὶ καλῶς τῆς ὑπερορίας ἀνακληθέντα καὶ µετὰ λαµπρῶν τῶν τροπαίων ἐπανελθόντα χριστιανοῖς, καὶ τὴν προτέραν τιµὴν τῇ δευτέρᾳ διαδεξάµενον, ἐν Χριστῷ Ἰησοῦ τῷ Κυρίῳ ἡµῶν· µεθʼ οὗ τῷ Πατρί, ἅµα τῷ Ἁγίῳ καὶ ἀγαθῷ καὶ ζωοποιῷ Πνεύµατι, δόξα, κράτος, τιµὴ καὶ προσκύνησις, νῦν, καὶ ἀεὶ καὶ εἰς τοὺς αἰῶνας τῶν αἰώνων. Ἀµήν."

syMA.commemoration02.text = "Μνήμη τοῦ ἁγίου Νεομάρτυρος Νικολάου, τοῦ Καραμάνου, τοῦ ἐν Σμύρνῃ μαρτυρήσαντος ἐν ἔτει ͵αχνζʹ (1657)."
syMA.commemoration02.couplet1.title = titles_gr_GR_cog.ti.Verses
syMA.commemoration02.couplet1.verse1 = "Ἐµαρτύρησας ὥσπερ ἠρνήσω πάλαι·"
syMA.commemoration02.couplet1.verse2 = "Ὅθεν στέφανον, Νικόλαε, λαµβάνεις."

syMA.lastline = "Ταῖς αὐτῶν ἁγίαις πρεσβείαις, ὁ Θεός, ἐλέησον καὶ σῶσον ἡμᾶς. Ἀμήν."

cl.syMA.commemoration01.text = "[saint/com 1]"

cl.syMA.commemoration02.text = "[saint/com 2]"

cl.syMA.commemoration03.text = "[saint/com 3]"

cl.syMA.commemoration04.text = "[saint/com 4]"

cl.syMA.commemoration05.text = "[saint/com 5]"

cl.syMA.commemoration06.text = "[saint/com list]"
